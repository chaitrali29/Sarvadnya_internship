sports,"टाटा खुली बॅडमिंटन स्पर्धा टाटा खुल्या बॅडमिंटन स्पर्धेच्या अंतिम सामन्यांमध्ये भारताचा लक्ष्य सेन आणि अश्मिता चलिहाने बाजी मारत विजेतेपदाला गवसणी घातली . या विजयासह लक्ष्यने गत महिन्यातील कनिष्ठ जागतिक स्पर्धेच्या अंतिम फेरीत थायलंडच्या कुनलावत वितिदसरनकडून झालेल्या पराभवाचा वचपा काढला . कॅनडामध्ये गेल्या महिन्यात झालेल्या कनिष्ठ जागतिक बॅडमिंटन स्पर्धेत कुनलावतने लक्ष्यला तीन गेममध्ये पराभूत केले होते . त्या पराभवाचा वचपा काढण्याच्या इराद्यानेच मैदानात उतरलेल्या लक्ष्यने या अंतिम सामन्यात सुरुवातीपासून आक्रमक खेळ करत कुनलावतला अजिबात संधी दिली नाही . अवघ्या ३५ मिनिटात संपुष्टात आलेल्या या सामन्यात लक्ष्यने २१ - १५ , २१ - १० अशी मात केली . तर महिला एकेरीमध्ये अश्मिताने वृषाली गुम्माडीवर २१ - १६ , २१ - १३ असा विजय मिळवत विजेतेपदाचा मुकुट पटकावला . अवघ्या ३० मिनिटांत बाजी मारत अश्मिताने पहिल्या विजेतेपदावर शिक्कामोर्तब केले . तर पुरुष दुहेरीत सुमीत रेड्डी आणि अर्जुन एम . आर . यांनी मलेशियन जोडीवर मात करीत विजेतेपद पटकावले ."
lifestyle,"ताण ही सर्वाधिक जणांना भेडसावणारी समस्या आहे . अनेकदा ताण हे नैराश्य येण्याचे कारण असते . ही समस्या कधी उग्र रुप धारण करेल हे सांगणं कठीण होतं . जोपर्यंत ताण आपल्या क्षमतेशी जुळणारे असतात तोपर्यंत ते प्रेरणादायी , आव्हानात्मक ठरतात ; पण त्यापलीकडे गेले की मग मात्र आपल्या उत्पादकतेवर व कामगिरीवर परिणाम होतो , तसेच शारीरिक व भावनिक आरोग्यावरसुद्धा याचे गंभीर परिणाम होतात . राज्याचे अतिरिक्त पोलीस महासंचालक आणि माजी एटीएस प्रमुख हिमांशू रॉय यांनी दीर्घ आजाराला कंटाळून आत्महत्या केली . नैराश्यातून त्यांनी आत्महत्या केल्याचे समजते आहे . त्यामुळे ताण , त्यातून येणारं नैराश्य हा विषय पुन्हा एका समोर आला आहे . या ताणाचं वेळीच नियोजन केलं तर नैराश्येच्या गर्तेत सापडण्यापासून माणूस वाचू शकतो . तेव्हा हा ताण म्हणजे काय ? त्याचे आपल्यावर कसे परिणाम होतात ? हे जाणून घेऊयात . तणाव आल्यावर शरीरात काय बदल होतो ? ताणाचा सामना करण्यासाठी शरीरात तात्काळ एपीनेफ्रीन आणि नॉरएपीनेफ्रीन नावाचे द्रव्य तयार होतात . जर तणाव जास्त वेळ टिकला तर कॉरटिसोल नावाचे द्रव्य दीर्घकाळासाठी निर्माण होते . अति , विचित्र आणि विशिष्ट प्रसंगानंतर या द्रव्यामुळे शरीर व मेंदूमध्ये झपाटय़ाने आणि अतिरेकापर्यंत बदल घडतात . अनेकदा व्यक्तींमध्ये एकदम उत्तेजित किंवा मलूल होणे , हसणे - रडणे , गोंधळल्यासारखे वागणे , इकडे - तिकडे फिरणे , विसरणे किंवा एकटक पाहत राहणे असे अनेक बदल होतात . काही व्यक्ती ताणातून बाहेरच येत नाहीत . सतत तोच विचार करतात . काहींना त्या प्रसंगाचे चित्र डोळ्यासमोर दिसते , त्या वेळचा त्रास पुन्हा अनुभवणे , दचकणे असे व्यक्तींसोबत वारंवार घडते . यामुळे भित्रेपणा , उदासीनता , चिडचिड वाढते . तणाव का येतो ? बऱ्याच वेळा आपण तणावाखाली वावरतो , पण त्याचा उगमच कळत नाही व तणाव अजूनच वाढतो . खासगी तसेच प्रोफेशनल आयुष्यात येणाऱ्या समस्या या ताणाचं प्रमुख कारण ठरतात . याव्यतिरिक्तही काही कारणं आहेत ही कारणं तुम्ही शोधली तर तणावमुक्त होण्याची पहिली पायरी तुम्ही गाठलीच समजा . तणावाचे नियोजन कसं कराल ? – जवळच्या विश्वासू सहकाऱ्याशी / कुटुंबातील व्यक्तीशी तुमच्या समस्येविषयी चर्चा करा . तो / ती कदाचित तुम्हाला समस्या कशी सोडवावी ते सांगू शकणार नाही , पण त्यामुळे तुम्हाला नक्कीच हलके वाटेल . – आवश्यक झोप घ्या . रात्री मोबाइल , दूरदर्शन , सोशल साइटवर वेळ घालवू नका . अपुऱ्या झोपेमुळे कामगिरी सुमार होते . – आवडत्या छंदात मन रमवा . काही नवे शिका . भटकून या – अचूकपणाचा अतिरेक , नकारात्मक विचार व आपल्या हातात नसलेल्या गोष्टींच्या परिणामांचा विचार टाळा . – माणूस नैराश्येत असला की या सर्व गोष्टी प्रत्यक्षात आणणं कठीण वाटतं पण एकदा का मानसिक तयारी पक्की केली नैराश्येच्या गर्तेतून शक्य तितक्या लवकर बाहेर पडणं सोप्प होतं ."
lifestyle,गेल्या काही महिन्यांपासून व्हॉट्सअॅप झपाट्याने आपल्या अॅपमध्ये बदल करत आहे . व्हॉट्सअॅप वापरणं अधिक फायदेशीर व्हावं यासाठी वेळोवेळी व्हॉट्सअॅपने नवनवे फिचर्स आणले आहेत . आता व्हॉट्सअॅप आणखी एक मोठं फिचर आणण्याच्या तयारीत असून त्याची चाचणी सुरू आहे . या फिचरनुसार युजर्सना व्हॉट्सअॅपमध्येच यूट्युब व्हिडिओ पाहता येणार आहे . याआधी व्हॉट्सअपवर यूट्युब व्हिडिओची एखादी लिंक ओपन करण्याचा तुम्ही प्रयत्न केलात तर वेगळी टॅब ओपन व्हायची . पण नव्या फिचरनुसार व्हॉट्सअॅप विंडोमध्येच युजर्सना ते व्हिडिओ पाहता येणार आहे . WABetaInfo ने दिलेल्या माहितीनुसार यासाठी चाचणी सुरू असून लवकरच हे फिचर व्हॉट्सअॅपमध्ये अपडेट होणार आहे . हे व्हिडिओ युजर्सना फुल स्क्रिन करून देखील पाहता येणार आहे . तसेच चॅट करता करता देखील युजर्स ते व्हिडिओ पाहू शकतात असेही या वेबसाईटने दिलेल्या माहितीत म्हटलं आहे . पण समजा युजर्स दुसऱ्या चॅटवर गेलेच तर हे व्हिडिओ प्ले होणं बंद होऊ शकतं असंही या बातमीत म्हटलं आहे . सध्या तरी आयफोनमध्ये हे फिचर उपलब्ध असणार आहे . अँड्राईड फोनमध्ये मात्र हे फिचर केव्हा येईल हे मात्र समजू शकले नाही . वाचा : व्हॉट्सअॅपमध्ये लवकरच नवीन फिचर येणार आहे याव्यतिरिक्तही व्हॉट्सअॅपने काही दिवसांपूर्वी वेगळे फिचर आणले होते . या अपडेटनुसार व्हॉट्सअॅपवर युजर्सना १०० एमबीची फाईल शेअर करता येणार आहेत . तसेच व्हॉट्सअॅपवर अनेकदा फोटो पाठवताना त्याची क्वालिटी ही कमी होते असंही युजर्सची तक्रार आहे . तेव्हा फोटोंची क्वालिटी जास्तीत जास्त चांगली असावी यासाठी देखील व्हॉट्सअॅप प्रयत्न करणार आहे .
entertainment,अभिनेता अक्षय कुमार सध्या त्याच्या आगामी ‘टॉयलेट एक प्रेमकथा’ या चित्रपटावर जास्त लक्ष केंद्रित करत आहे . त्यासोबतच सध्या तो काही सामाजिक कामांमध्येही हातभार लावत आहे . समाजोपयोगी कामांमध्ये हातभार लावण्यासाठी पुढे सरसावणाऱ्या कलाकारांमध्ये अक्षय कुमारचे नाव अग्रस्थानी असते . अशाच एका कामासाठी खिलाडी कुमारने हातभार लावला आहे . अक्षयने त्याच्या ट्विटर अकाऊंटवरुन आपण पहिलेवहिल्या शौचालयासाठी चर खोदत असल्याचे फोटो पोस्ट केले आहेत . त्याचे हे फोटो आणि कोणतेही काम छोटे नसल्याची त्यामागची भावना सध्या अनेकांची दाद मिळवत आहे . स्वच्छतेच्या मुद्द्याला उचलून धरण्याची अक्षयची ही पहिलीच वेळ नाहीये . याआधी त्याने फेसबुक अकाऊंटवरुन एक व्हिडिओ पोस्ट करत शौचालयांच्या उपलब्धतेचे महत्त्व पटवून दिले होते . अक्षय कुमार लवकरच ‘टॉयलेट एक प्रेम कथा’ या चित्रपटाद्वारे प्रेक्षकांच्या भेटीला येणार आहे . या चित्रपटामध्ये तो अभिनेत्री भूमी पेडणेकरसोबत स्क्रिन शेअर करताना दिसेल . नारायण सिंग दिग्दर्शित या चित्रपटामध्ये अभिनेता अनुपम खेर यांचीही महत्त्वाची भूमिका आहे . खिलाडी कुमारच्या या आगामी चित्रपटाच्या नावापासून त्याच्या कथानकामध्ये असणाऱ्या वेगळेपणापर्यंत प्रत्येक गोष्ट गेल्या काही दिवसांपासून चर्चेत येत आहे . नुकताच या चित्रपटाचा पोस्टरही लाँच करण्यात आला होता . ‘स्वच्छ आजादी’ या टॅगलाइनसह पोस्ट करण्यात आलेल्या या पोस्टरमध्ये अक्षय कुमार आणि भूमी पेडणेकर वधु - वराच्या रुपात पाहायला मिळत आहेत . त्यामुळे आता या दोघांची ही प्रेमकथा नेमके कोणते वळण घेते हे येत्या काळात कळेलच . ११ ऑगस्टला ‘टॉयलेट एक प्रेमकथा’ हा चित्रपट प्रेक्षकांच्या भेटीला येणार आहे .
sports,"बीसीसीआयच्या स्थानिक स्पर्धांमध्ये सर्वात मानाचं स्थान असलेल्या रणजी करंडक स्पर्धेला दोन आठड्यांमध्ये सुरुवात होणार आहे . आज बीसीसीआयने रणजी करंडकाच्या यंदाच्या हंगामाचं वेळापत्रक जाहीर केलं आहे . यंदाच्या हंगामात २८ संघ सहभागी होणार असून या संघांना ४ गटांमध्ये विभागण्यात आलं आहे . यंदाच्या हंगामात प्रत्येक संघाला आपल्या घरच्या मैदानावर एक सामना खेळण्याची संधी मिळणार आहे . अशी आहे रणजी करंडक स्पर्धेतल्या संघांची गटवारी – अ गट – कर्नाटक , दिल्ली , आसामा , महाराष्ट्र , हैदराबाद , उत्तर प्रदेश , रेल्वे ब गट – झारखंड , गुजरात , केरळ , सौराष्ट्र , हरियाणा , राजस्थान , जम्मू आणि काश्मीर क गट – मुंबई , तामिळनाडू , आंध्र प्रदेश , मध्य प्रदेश , ओडीशा , बडोदा , त्रिपुरा ड गट – हिमाचल प्रदेश , विदर्भ , पंजाब , बंगाल , सेनादल , गोवा , छत्तीसगड अवश्य वाचा – भारतीय क्रिकेटचा ईशान्योदय ! , सहा राज्यांचा रणजीमध्ये समावेश असं असेल यंदाच्या रणजी कंरडक स्पर्धेचं वेळापत्रक – पहिली फेरी , ६ ते ९ ऑक्टोबर गट अ : दिल्ली विरुद्ध आसामा – नवी दिल्ली उत्तर प्रदेश विरुद्ध रेल्वे – लखनऊ हैदराबाद विरुद्ध महाराष्ट्र – हैदराबाद गट ब : केरळ विरुद्ध झारखंड – त्रिवेंद्रम राजस्थान विरुद्ध जम्मू आणि काश्मीर – जयपूर हरियाणा विरुद्ध सौराष्ट्र – लाहली गट क : मध्य प्रदेश विरुद्ध बडोदा – इंदूर ओडीशा विरुद्ध त्रिपुरा – भुवनेश्वर तामिळनाडू विरुद्ध आंध्रप्रदेश – चेन्नई गट ड : सेनादल विरुद्ध बंगाल – नवी दिल्ली गोवा विरुद्ध छत्तीसगड – गोवा हिमाचल प्रदेश विरुद्ध पंजाब – धर्मशाळा ————————— - दुसरी फेरी , १४ ते १७ ऑक्टोबर गट अ : रेल्वे विरुद्ध दिल्ली – नवी दिल्ली हैदराबाद विरुद्ध उत्तर प्रदेश – हैदराबाद कर्नाटक विरुद्ध आसाम – दिल्ली गट ब : सौराष्ट्र विरु्द्ध जम्मू आणि काश्मीर – राजकोट राजस्थान विरुद्ध झारखंड – जयपूर गुजरात विरुद्ध केरळ – नाडीयाद गट क : बडोदा विरुद्ध आंध्र प्रदेश – बडोदा मध्य प्रदेश विरुद्ध मुंबई – इंदूर तामिळनाडू विरुद्ध त्रिपुरा – आगरतळा गड ड : पंजाब विरुद्ध विदर्भ – मोहाली हिमाचल प्रदेश विरुद्ध गोवा – धर्मशाळा छत्तीसगड विरुद्ध बंगाल – रायपूर ——————————————– तिसरी फेरी , २४ ते २७ ऑक्टोबर गट अ : आसाम विरुद्ध रेल्वे – गुवाहटी उत्तर प्रदेश विरुद्ध महाराष्ट्र – देहरादून कर्नाटक विरुद्ध हैदराबाद – बंगळुरु गट ब : जम्मू आणि काश्मीर विरुद्ध गुजरात – जम्मू झारखंड विरुद्ध हरियाणा – रांची केरळ विरुद्ध राजस्थान – त्रिवेंद्रम गट क : आंध्रप्रदेश विरुद्ध ओडीशा – विझाग मुंबई विरुद्ध तामिळनाडू – मुंबई त्रिपुरा विरुद्ध मध्य प्रदेश – आगरतळा गट ड : गोवा विरुद्ध पंजाब – गोवा सेनादल विरुद्ध हिमाचल प्रदेश – नवी दिल्ली विदर्भ विरुद्ध छत्तीसगड – नागपूर ————————————————— चौथी फेरी , १ ते ४ नोव्हेंबर गट अ : रेल्वे विरुद्ध हैदराबाद – नवी दिल्ली दिल्ली विरुद्ध उत्तर प्रदेश – नवी दिल्ली महाराष्ट्र विरुद्ध कर्नाटक – पुणे गट ब : जम्मू आणि काश्मीर विरुद्ध केरळ – जम्मू गुजरात विरुद्ध हरियाणा – वलसाड सौराष्ट्र विरुद्ध झारखंड – राजकोट गट क : बडोदा विरुद्ध त्रिपुरा – बडोदा आंध्र प्रदेश विरुद्ध मध्य प्रदेश – विझाग ओडीशा विरुद्ध मुंबई – भुवनेश्वर गट ड : बंगाल विरुद्ध हिमाचल प्रदेश – कोलकाता विदर्भ विरुद्ध सेनादल – नागपूर छत्तीसगड विरुद्ध पंजाब – रायपूर ————————————————— - पाचवी फेरी , ९ ते १२ नोव्हेंबर गट अ : आसाम विरुद्ध उत्तर प्रदेश – गुवाहटी महाराष्ट्र विरुद्ध रेल्वे – पुणे कर्नाटक विरुद्ध दिल्ली – बंगळुरु गट ब : हरियाणा विरुद्ध राजस्थान – लाहली झारखंड विरुद्ध जम्मू आणि काश्मीर – जमशेदपूर सौराष्ट्र विरुद्ध गुजरात – राजकोट गट क : त्रिपुरा विरुद्ध आंध्र प्रदेश – आगरतळा ओडीशा विरुद्ध तामिळनाडू – कटक मुंबई विरुद्ध बडोदा – मुंबई गट ड : बंगाल विरुद्ध विदर्भ – कोलकाता हिमाचल प्रदेश विरुद्ध छत्तीसगड – धर्मशाळा सेनादल विरुद्ध गोवा – नवी दिल्ली ————————————————— - सहावी फेरी , १७ ते २० नोव्हेंबर गट अ : दिल्ली विरुद्ध महाराष्ट्र – दिल्ली आसाम विरुद्ध हैदराबाद – गुवाहटी उत्तर प्रदेश विरुद्ध कर्नाटक – कानपूर गट ब : गुजरात विरुद्ध राजस्थान – सुरत जम्मू आणि काश्मीर विरुद्ध हरियाणा – जम्मू केरळ विरुद्ध सौराष्ट्र – त्रिवेंद्रम कट क : आंध्र प्रदेश विरुद्ध मुंबई – ओंगल तामिळनाडू विरुद्ध मध्य प्रदेश – चेन्नई बडोदा विरुद्ध ओडीशा – बडोदा गट ड : पंजाब विरुद्ध बंगाल – मोहाली छत्तीसगड विरुद्ध सेनादल – रायपूर गोवा विरुद्ध विदर्भ – गोवा ————————————————— सातवी फेरी , २५ ते २८ नोव्हेंबर गट अ : हैदराबाद विरुद्ध दिल्ली – हैदराबाद महाराष्ट्र विरुद्ध आसाम – पुणे रेल्वे विरुद्ध कर्नाटक – दिल्ली गट ब : राजस्थान विरुद्ध सौराष्ट्र – जयपूर झारखंड विरुद्ध गुजरात – रांची हरियाणा विरुद्ध केरळ – लाहली गट क : मुंबई विरुद्ध त्रिपुरा – मुंबई तामिळनाडू विरुद्ध बडोदा – चेन्नई मध्य प्रदेश विरुद्ध ओडीशा – ग्वाल्हेर गट ड : पंजाब विरुद्ध सेनादल – मोहाली विदर्भ विरुद्ध हिमाचल प्रदेश – नागपूर बंगाल विरुद्ध गोवा – कोलकाता ———————————————————————– उपांत्यपूर्व फेरी – ७ ते ११ डिसेंबर उपांत्य फेरी – १७ ते २१ डिसेंबर अंतिम सामना – २९ डिसेंबर ते २ जानेवारी"
lifestyle,"बहुचर्चित आणि बहुप्रतिक्षित जावा मोटरसायकल गुरूवारी भारतात लाँच करण्यात आली . कंपनीने या मोटरसायकलचे ‘जावा , जावा 42 आणि जावा पेराक’ असे तीन नवे मॉडेल्स सादर केले आहेत . महिंद्रा अँड महिंद्राच्या मालकिच्या क्लासिक लीजंड्स या कंपनीच्या पुढाकाराने जावा ही अत्यंत प्रतिष्ठेची व भारतात एकेकाळी प्रचंड लोकप्रिय असलेली मोटरसायकल अखेर भारतात लाँच झाली आहे . कंपनीने जावा बाईकची प्रीबुकींग सुरू सुरू केली आहे . जर तुम्हाला देखील ऑनलाइन बाईक बुक करायची असेल तर jawamotorcycles . com / booking वर बूक केलं जात . तर प्री - बुकिंगची कशी होते पाहा . https : / / www . jawamotorcycles . com / booking वर जा > बुकिंगच्या अगोदर तुमचं नाव आणि मोबाईल नंबर लिहून रजिस्ट्रेशन करावा लागेल > त्या वर क्लिक केल्यानंतर शहराचं नाव आणि संबंधित डिलरचा ऑप्शन मिळेल , त्याला सिलेक्ट करा . > येथे तुम्हाला मॅाडेलची निवड करावी लागेल , सोबत कलरच ऑप्शन विचारलं जाईल . आवडता रंग निवडा > येथे आधार कार्डची माहिती मागितली जाईल , आधार अपलोड केल्यानंतर तुमचं नाव , पत्ता इत्यादी माहिती भरावी लागेल . > पुढील क्रिया नावावर क्लिक केल्यावर नवीन विंडो उघडेल > त्यानंतर तुम्हाला पेमेंट करावं लागेल . मग बुकिंग झाल्याचं कन्फर्मेशन येईल . किंमत – दी जावा – 1.64 लाख रु . ( एक्स शोरुम दिल्ली ) जावा 42 – 1.55 लाख रु . ( एक्स शोरुम दिल्ली ) जावा पेराक – 1.89 लाख रु . ( एक्स शोरुम दिल्ली ) लाँच करण्यात आलेल्या तीन मॉडेल्सपैकी दोन मॉडेल्समध्ये 293 सीसीच्या इंजिनाचा वापर करण्यात आला आहे , तर Jawa Perak मध्ये 334 सीसीच्या इंजिनाचा वापर करण्यात आला आहे . जावा मोटरसायकल या मूळच्या झेक कंपनीचं पहिलं मॉडेल 1929 साली जन्माला आलं ते 499 सीसीचं होतं . देशभरात एकूण 105 डिलर्सकडे ही मोटरसायकल विक्रीसाठी उपलब्ध असणार आहे , तसंच डिसेंबरपर्यंत अजून 64 डिलर्सकडे ही मोटरसायकल विक्रीसाठी आणि टेस्ट राइडसाठी उपलब्ध होईल असं लाँचिंग कार्यक्रमात सांगण्यात आलं आहे . क्लासिक लीजंड या महिंद्रांच्या मालकिच्या कंपनीनं झेक ब्रँडच्या भारतातल्या विक्रीसाठी आवश्यक ते परवाने घेतले आहेत . मध्यप्रदेशमधल्या पिथमपूर इथल्या कारखान्यात जावाचं उत्पादन केलं जात आहे . विशेष म्हणजे जावाची स्वतंत्र ओळख जपण्यात येणार असून गाडीवर महिंद्राचा लोगो लावण्यात येणार नाही व डीलर्स वगैरे वेगळे नेमण्यात येणार आहेत . सध्या अशा प्रकारच्या हायएंड बाईक्सची मोठी चलती असून हार्ले , डुकातीसारख्या विदेशी कंपन्यांच्या मोटरसायकलनाही विशेष मागणी आहे . या पार्श्वभूमीवर एकेकाळी तरूणाईनं उचलून धरलेल्या जावाला आताचा तरूण वर्ग कसं स्वीकारतो हे बघणं औत्सुक्याचं ठरणार आहे . इटलीमधल्या वरेसी इथल्या तांत्रिक केंद्रामध्ये जगातील आघाडीच्या इंजिन तज्ज्ञांबरोबर काम केल्यानंतर नवीन जावा तयार करण्यात आल्याचं कंपनीनं म्हटलं आहे . या बाईकचं वैशिष्ट्य सांगताना आयुष्यभर साथ देईल असं नमूद करण्यात आलं आहे . इंजिनच्या एगझॉट यंत्रणेवर विशेष मेहनत घेण्यात आली असून योग्य त्या पाईपांची निवड करण्यात आली आहे , ज्यामुळे हवा तो परिणाम साधला गेल्याचा दावा करण्यात आला आहे ."
sports,"भारताची आघाडीची गोळाफेकपटू मनप्रीत कौर उत्तेजक सेवन चाचणीत दोषी आढळलेली आहे . नुकत्याच भुवनेश्वर येथे झालेल्या आशियाई अॅथलेटिक्स स्पर्धेत मनप्रीतने गोळाफेक प्रकारात सुवर्ण पदकाची कमाई केली होती . राष्ट्रीय उत्तेजक विरोधी संस्था म्हणजेच ‘नाडा’ने केलेल्या चाचणीमध्ये मनप्रीत कौर दोषी आढळली आहे . मनप्रीत कौर ही भारताच्या आघाडीच्या अॅथलेटीक्सपैकी एक मानली जाते . भुवनेश्वनरमध्ये केलेल्या कामगिरीमुळे मनप्रीत लंडन येथे होणाऱ्या वर्ल्ड अॅथलेटिक्स चॅम्पियनशीप स्पर्धेसाठी पात्र ठरली होती . मात्र ज्या उत्तेजक सेवनप्रकरणी मनप्रीत दोषी आढळली आहे , ते आंतराष्ट्रीय अॅथलेटिक्स नियमांमधलं उत्तेजक आहे . . त्यामुळे मनप्रीत या स्पर्धेत सहभागी होणार आहे . मात्र भारतात हे उत्तेजक सेवन करायला बंदी असल्यामुळे मनप्रीतला ‘नाडा’च्या अधिकाऱ्यांसमोर आपलं निर्दोषत्व सिद्ध करावं लागणार आहे . असं न केल्यास मनप्रीतने मिळवलेलं सुवर्णपदक काढून घेण्यात येईल . याव्यतिरीक्त भारताचा ४०० मिटर स्पर्धेतला जितीन पॉल ही ‘नाडा’च्या रडावर आलेला आहे . पटियालातील खेळाडूंच्या हॉस्टेलवर नाडाच्या अधिकाऱ्यांनी धाड टाकलेली असताना अधिकाऱ्यांना काही उत्तेजक सेवनाचे पुरावे मिळाले आहेत . त्यामुळे मनप्रीत कौरच्या प्रकरणाच पुढे काय घडामोडी घडतायत हे पहावं लागणार आहे ."
entertainment,"अभिनेत्री तनुश्री दत्ता हिनं केलेले सर्व आरोप नाना पाटेकर यांनी नाकारले आहेत . ‘कोणी काय बोलायचं हे आपण कसं ठरवणार ? ’ असं म्हणत तनुश्रीनं केलेले सर्व आरोप नानांनी फेटाळून लावले आहेत . २००८ साली ‘हॉर्न ओके प्लीज’ या चित्रपटाच्या चित्रिकरणादरम्यान नाना पाटेकर यांनी माझ्याशी असभ्य वर्तन केलं होतं , तसेच मनसेकडून त्यांनी आपल्याला धमकावल्याचा गंभीर आरोप तिनं केला होता . दोन दिवस नाना विरुद्ध तनुश्री असा वाद चांगलाच पेटला . मात्र ‘सेटवर १०० – २०० लोक उपस्थित होते मग सर्वांसमोर मी तिच्याशी गैरवर्तणूक केलं असं ती का म्हणतेय , कोणी काय बोलायचं हे आपण कसं ठरवणार , कोणी काहीही म्हटलं तरी मला जे आयुष्यात करायचं आहे तेच मी करणार’ अशी प्रतिक्रिया नाना पाटेकर यांनी ‘टाइम्स नाऊ’ या वृत्तवाहिनीशी बोलताना दिली आहे . तनुश्रीच्या आरोपानंतर तिच्याविरुद्ध कायदेशीर कारवाई करणार की नाही या मुद्द्यावर नाना पाटेकर यांनी प्रतिक्रिया देणं टाळलं . माझं नाव तनुश्री किंवा नाना पाटेकर नाही , बिग बींनी टाळलं बोलणं नानांनी दहा वर्षांपूर्वी माझ्याशी जवळीक साधण्याचा प्रयत्न करत असभ्य वर्तन केलं असा आरोप तिनं ‘झूम टीव्ही’ला दिलेल्या मुलाखतीत केला होता . नाना पाटेकर यांना आपण रोखले म्हणून त्यांनी संपूर्ण चित्रपटाच्या चित्रीकरणा दरम्यान मला त्रास दिला . नाना इतक्यावरच थांबले नाहीत तर त्यांनी शूटिंग संपवून मी घरी निघाले त्यावेळी माझ्या गाडीवर दगडफेक केली . कुटुंबियांना त्रास दिला . मनसेकडून त्यांनी मला आणि माझ्या कुटुंबाला जीवे मारण्याची धमकी दिली होती असे गंभीर आरोप तिने या मुलाखतीत केले होते . गणेश आचार्य एक नंबरचा खोटारडा माणूस , तनुश्री दत्ताचा पलटवार नाना पाटेकर यांनी माझ्याशी असभ्य वर्तन केलं हे अनेकांनी पाहिलं पण कोणीही माझ्यामागे उभं राहिलं नाही , सगळ्यांनीच केवळ बघ्याची भूमिका निभावली असंही ती म्हणाली . नाना पाटेकर सेटवर अभिनेत्रींशी असभ्य वर्तन करतात , अनेकींना त्यांनी मारहाण केली आहे . इण्डस्ट्रीतल्या सगळ्यांनाच त्यांच्या या स्वभावाची कल्पना आहे , मात्र त्यांच्याविरुद्ध बोलण्याची हिंमत कोणीच करत नाही असंही ती म्हणाली ."
sports,"विश्वकरंडक स्पर्धेबाबत फार मोठ्या अपेक्षा बाळगू नका . आमचा संघ ना सर्वोत्तम आहे , ना संभाव्य विजेता , असे स्पष्ट प्रतिपादन अर्जेंटिनाचा कर्णधार लिओनेल मेस्सीने केले . मेस्सी हा अर्जेंटिनाच्या फुटबॉल चाहत्यांच्या गळ्यातील ताईत आहे . तो दिएगो मॅराडोनापेक्षाही सरस आहे , असे काहींचे मत आहे . त्याने विश्वकरंडक जिंकून ही श्रेष्ठता सिद्ध करावी , अशी अपेक्षा त्यांच्या चाहत्यांची आहे . मात्र , रोनाल्डोने खासगी दूरचित्रवाहिनीस दिलेल्या मुलाखतीत चाहत्यांना फार मोठ्या आशा बाळगू नका , असेच सांगितले . आम्ही संभाव्य विजेते म्हणून रशियास जात नाही . आमच्या संघात नक्कीच चांगले खेळाडू आहेत . आम्ही स्पर्धा आव्हानास तयार आहोत , असे त्याने सांगितले . अर्जेंटिना विश्वकरंडक जिंकू शकतो का , या प्रश्नास होकारार्थी उत्तर देतानाही तो सावध होता . अर्जेंटिना नक्कीच जिंकू शकतो . या संघाच्या क्षमतेवर माझा नक्कीच विश्वास आहे . आमच्या संघातील खेळाडू नक्कीच गुणवान तसेच अनुभवी आहेत ; पण त्यानंतरही आमचाच संघ सर्वोत्तम आहे , असा संदेश जाऊ नये हा माझा प्रयत्न आहे . आमच्यापेक्षा त्या स्पर्धेतील काही संघ नक्कीच चांगले आहेत , असे त्याने सांगितले . मेस्सीने बार्सिलोनास चॅंपियन्स लीग ; तसेच क्लब वर्ल्ड कप जिंकून दिला आहे . याकडे लक्ष वेधल्यावर विश्वकरंडकासाठी मी त्यातील कोणतेही विजेतेपद देऊ शकतो , अशी टिप्पणी मेस्सीने केली . तो 13 व्या वर्षापासून बार्सिलोनाकडून खेळत आहे . यामुळे तो स्पेनकडून खेळण्यासही पात्र ठरतो . मात्र , हा विचार कधीही माझ्या मनात आला नाही . मी युरोपात खेळणार ते स्पेनकडूनच , असे सांगतानाच त्याने अर्जेंटिनातील नेवेलस ओल्ड बॉइजकडून खेळण्याची इच्छा असल्याचे सांगितले . मेस्सी गटातील आव्हानाबद्दल - आईसलॅंड , नायजेरिया , क्रोएशिया असलेला गट खूपच गुंतागुंतीचा - गटविजेताच होण्याचे लक्ष्य ; पण हे सोपे नाही - आईसलॅंडने युरो स्पर्धेत अनेकांना धक्का दिला होता - नायजेरिया आमची कायम डोकेदुखी . सरावात त्यांनी आम्हाला हरवले आहे . ( 2 - 4 हार , मेस्सी त्या लढतीत नव्हता ) - क्रोएशिया स्पेनसारखेच खेळतात . मध्यरक्षकांचे चेंडूवर कमालीचे नियंत्रण"
lifestyle,"कॉम्प्युटर आल्यापासून सगळी कामे या उपकरणाव्दारे अगदी सोपी झाली . मात्र त्यामुळे कामासाठी दिवसभर एका जागी बसून राहणाऱ्यांचे प्रमाण वाढले . आयटीप्रमाणेच इतरही क्षेत्रात दिवसातील ९ ते १० तास कॉम्प्युटरसमोर बसून काम असल्याने त्याला काहीच पर्याय राहीला नाही . पण दिवसभर एका जागी बसल्याने आरोग्याच्या अनेक तक्रारी वाढतात . लठ्ठपणा , सांधे आखडणे अशा तक्रारी सुरु होतात . अशा तक्रारी भेडसावूच नयेत म्हणून काही सोपे उपाय केल्यास त्याचा निश्चितच फायदा होतो . ज्यांना दिवसभर एका जागी बसावे लागते त्यांनी काही ठराविक व्यायाम केल्यास ते फायदेशीर ठरतात . पाहूयात कोणते आहेत हे व्यायामप्रकार… १ . पाठीवर झोपावे . त्यानंतर पाय गुडघ्यात वाकवून तळवे जमिनीला टेकलेले राहतील असे पहावे . हात वर ठेवावेत . डावा पाय आणि उजवा हात वर करुन एकमेकांना लावण्याचा प्रयत्न करावा . याचप्रमाणे उजवा पाय आणि डाव्या हाताने करावे . या व्यायामामुळे पोटाच्या स्नायूंना व्यायाम होऊन पोट वाढण्याची शक्यता कमी होते , तसेच वाढलेले असेल तर ते कमी होण्यास मदत होते . २ . पालथे होऊन हात कोपरापर्यंत टेकलेले ठेवा . पायाचे चवडे जमिनीला टेकलेले राहू द्या . कंबरेचा भाग वर - खाली करा . त्यामुळे शरीराच्या स्नायूंना व्यायान होऊन दिवसभर बैठे काम असेल तरीही त्याचा त्रास होणार नाही . ३ . पाठीवर झोपा , पाय गुडघ्यातून वाकवा . मात्र तळवे जमिनीला टेकलेले असू द्या . पाठ आणि तळवे टेकलेले ठेऊन कंबर जमिनीपासून वर उचला . यानंतर कंबर आणि एक पाय वर उचलूनही हा व्यायाम करु शकता . त्यामुळे कंबरेच्या स्नायूंना चांगला व्यायाम मिळतो . ४ . सूर्यनमस्कार हाही सर्वांगिण व्यायाम आहे . त्यामुळे दररोज सकाळी उठल्यावर किमान १२ सूर्यनमस्कार घातल्यास त्याचा अतिशय चांगला फायदा होतो . स्नायू मोकळे होण्यास सूर्यनमस्काराचा उपयोग होतो . ५ . ज्यांना शक्य असेल त्यांनी जीम , योगा , झुंबा , अॅरोबिक्स , पोहणे अशा ठिकाणी नियमित गेल्यास त्याचाही शरीर बळकट आणि सुदृढ राहण्यासाठी नक्कीच फायदा होतो . त्यामुळे तुमचे काम बैठे असेल तरीही तुम्हाला त्याचा त्रास होत नाही ."
lifestyle,"रोजच्या साचेबद्ध आयुष्यातून काही निवांत क्षणांच्या शोधात असणाऱ्यांच्या संख्येत हल्ली बरी वाढ होत आहे . आयटी म्हणू नका , मार्केटिंग म्हणून नका किंवा इतर कोणतं कलात्मक क्षेत्र म्हणू नका . प्रत्येक क्षेत्रात काम करणाऱ्या हल्लीच्या तरुणाईचा कल फिरण्याकडे तसा जास्तच दिसून येतो . कोणी सोबत असेल तर त्यांच्या साथीने आणि कोण नसेल तर एकट्यानेच भटकंतीसाठी निघत एका नव्या प्रवासाची अनेकजण सुरुवात करतात . यामध्ये एकट्याने किंवा गर्ल गॅंगच्या साथीने फिरणाऱ्या मुलींची संख्या तुलनेने जास्त आहे ही बाबही लक्षात घेण्याजोगी आहे . परदेशात एकट्याने फिरायला जाण्यापेक्षा भारतातच काही ठिकाणांचं सौंदर्य अनुभवत स्वच्छंद फिरण्याचा अनुभव घेण्याऱ्या अनेक मैत्रीणी हल्ली पाहायला मिळतात . चला तर मग नजर टाकूया मुलींच्या दृष्टीने फिरण्यासाठी सुरेख , सुरक्षित आणि तितक्याच सोयीच्या काही पर्यटन स्थळांवर… वाचा : प्रवासखर्च कमी करण्याच्या सोप्या टिप्स कच्छचे रण - कच्छचे रण म्हणजे सध्याच्या घडीला अनेक पर्यटकांच्या आवडीचं ठिकाण . पांढरीशुभ्र वाळू आणि डोक्यावर असणारं आभाळ या सर्व गोष्टींमध्ये रमणाऱ्या गर्ल गॅंगची संख्याही काही कमी नाही . लक्षद्वीप - स्कुबा डायव्हिंग , स्नोर्कलिंग आणि कायाकिंगसाठी लक्षद्वीप हा एक उत्तर पर्याय आहे . निळाशार समुद्र आणि त्यातूनच आपल्याला साद घालणारा सुरेख निसर्ग अनेक सोलो बॅकपॅकर्सना आकर्षित करतो . सिक्कीम - सहसा काही ठराविक ठिकाणं वगळली तर एकट्या मुलींना फिरण्यासाठी पाठवताना कुटुंबियांना काळजी लागून राहते . सुरक्षेच्या दृष्टीने वाटणारी ही काळजी स्वाभाविक आहे . पण , तरीही काही ऑफबिट ठिकाणी जाऊन सुट्टीचा आनंद घेऊ इच्छिणाऱ्या मैत्रिणींसाठी सिक्कीम हा एक उत्तम पर्याय आहे . ट्रेकवेड्या काही मैत्रीणींसाठी इथला गोएचा ला किंवा त्झोंगिरी ट्रेकही खऱ्या अर्थाने परवणी ठरतो . दार्जिलिंग - टॉय ट्रेन , चहाचे मळे आणि कधीही न संपणारी निसर्गाची लीला या सर्व गोष्टींचा अनुभव घेण्यासाठी बऱ्याच मुलीं उत्सुक असतात . त्यातही कंचनजंगाचं सौंदर्य समोरुन अनुभवण्यासाठीसुद्धा भटकंतीसाठी निघणाऱ्या मैत्रीणींची संख्या काही कमी नाही . पाँडिचेरी - गर्ल गँगला कल्ला करण्यासाठी आणखी एक उत्तम पर्याय म्हणजे पाँडीचेरी . पोर्तुगीज संस्कृतीची सुरेख झलक पाहण्याची संधी इथे आल्यावर मिळते . शांत समुद्रकिनारा , तितकच शांत वातावरण आणि मनाचा ठाव घेणारं स्थानिकांचं प्रेम या गोष्टी पाँडीचेरीमध्ये आल्यावर पर्यटकांचं मन जिंकतात . अंदमान बेट - समुद्राच्या पोटात दडलेल्या सुरेख आणि अविश्वसनीय विश्वाची अनुभूती घ्यायची असेल तर अंदमान - निकोबार बेटांना भेट देण्याच्या पर्याया अनेकजण पसंती देतात . फोटोवेड्या मैत्रीणींसाठीसुद्धा हे ठिकाण म्हणजे एक परवणीच आहे ."
entertainment,हॉलिवूडचे आणखी एक कपल लवकरच घटस्फोट घेण्याच्या मार्गावर आहे . आपल्या अभिनयाने प्रेक्षकांवर भुरळ पाडणारा मॅचो मॅन जॉर्ज क्लूनी आणि मानवी हक्कासंबंधी लढणारी वकील अमाल अलमुद्दीन लवकरच एकमेकांपासून वेगळे होणार आहेत . परंतु हा घटस्फोट जॉर्जला चांगलाच महागात पडणार असल्याचे दिसत आहे . अमालला जॉर्जकडून तब्बल ३०० मिलियन डॉलर पोटगीत मिळणार आहेत . जॉर्ज आणि अमाल गेल्या काही दिवसांपासून वेगळे राहत असून घटस्फोट देण्याविषयी गंभीर विचार करत असल्याचे वृत्त ओके नावाच्या एका साप्ताहिकाने दिले आहे . दोघे अजूनही एकमेकांवर प्रेम करतात . पण गेल्या काही दिवसांपासून दोघांमध्ये तणावाचे वातावरण असून याचा त्यांच्या नात्यावर परिणाम पडत असल्याचेही त्यात म्हटले आहे . अमालला मुलं हवी आहेत . पण जॉर्ज त्यासाठी अद्याप तयार नाही . घटस्फोटाचे हेही एक महत्वाचे कारण असल्याचे ओके साप्ताहिकाने म्हटले आहे . अमालच्या या मागणीमुळे जॉर्ज तणावात तर अमाल ही प्रचंड दुःखी आहे . जॉर्ज आणि अमालचा २०१४ मध्ये विवाह झाला होता . गेल्या काही दिवसांपासून हॉलिवूडमध्ये सेलिब्रेटिंचे घटस्फोट होताना दिसत आहे . जॉनी डेम्प - एंबर हर्ड आणि ब्रॅड पीट - अँजेलिना जोली यांनी नुकताच घटस्फोट घेतला आहे . आता या यादीत जॉर्ज क्लूनी - अमाल यांचा समावेश झाला आहे . हा घटस्फोट झाल्यास हा हॉलिवूडमधील महागडा घटस्फोट ठरेल . ३०० मिलियन डॉलरबरोबर अमालला जॉर्जचा राजमहलासारखा असलेला लेक कोमो व्हिला हा बंगलाही मिळू शकतो .
lifestyle,"बीएमडब्ल्यू या लक्झरी कार उत्पादन क्षेत्रातील आघाडीच्या कंपनीनं आता भारतामधल्या आकर्षक अशा मोटरबाईक क्षेत्रातही प्रवेश केला आहे . या कंपनीच्या दोन बहुप्रतिक्षित G 310 R आणि बीएमडब्लू G 310 GS या बाईक भारतीय बाजारपेठेत दाखल झाल्या आहेत . २ . ९९ लाखापासून या बाईकची किंमत सुरु होते . आकारमानाचा विचार करता G 310 R आणि G 310 GS या दोन्ही लहान बाईक्स आहेत . या दोन बाईक्सपैकी G 310 GS ही बाईक तुम्हाला साहसी मोहिमेमध्ये उत्तम साथ देऊ शकते . कर्नाटकातील होसूर येथील टीव्हीएसच्या प्लांटमध्ये या दोन्ही बाईक्सचे उत्पादन करण्यात आले आहे . २०१६ साली पहिल्यांदा ऑटो एक्सपोमध्ये बीएमडब्लू G 310 R बाईक प्रदर्शित करण्यात आली . त्यानंतर २०१८ च्या ऑटो एक्सपोमध्ये या दोन्ही बाईक प्रदर्शित करण्यात आल्या . त्यावेळी यावर्षात दोन्ही बाईक भारतीय बाजारपेठेत लाँच होणार असल्याचे सांगण्यात आले होते . त्यानुसार या बाईक भारतीय बाजारपेठेत दाखल झाल्या आहेत . या दोन्ही बाईक्समध्ये ३१३ सीसी सिंगल सिलिंडर लिक्वीड कूल इंजिन वापरण्यात आले आहे . या बाईकचा टॉर्क ९५०० आरपीएम आहे . बीएमडब्लूचा G 310 R टॉप स्पीड ताशी १४५ किलोमीटर आहे . त्याचेच भावंड असलेले G 310 GS ताशी वेग १४३ किलोमीटर वेग आहे . बीएमडब्लू G 310 R ची किंमत २ लाख ९९ हजार आहे तर GS ची किंमत ३ लाख ४९ हजार आहे . भारतीय बाजारपेठेत मोटरबाईक्सची मागणी वेगाने वाढत असून होंडा , सुझकी , बजाज या कंपन्यांसोबतच केटीएम , हार्ले , एनफिल्ड बुलेट आदी कंपन्यांच्या हाय एंड गाड्याही तेजीत आहेत . या गाड्यांना तरूणांकडून मोठी मागणी असून या स्पर्धेमध्ये आता बीएमडब्ल्यूही उतरली असून ग्राहकांना निवडीची संधी मिळणार आहे ."
sports,"भारताचा ग्रॅंडमास्टर पी . हरिकृष्ण याने शेनझेन मास्टर्स बुद्धिबळ स्पर्धेला झकास सुरवात केली . पहिल्या फेरीत त्याने रशियाच्या पीटर स्विडलरला बरोबरीत रोखले . जागतिक क्रमवारीत २५७८ एलो गुणांकनासह १४व्या स्थानी असलेल्या हरिकृष्णाने पांढऱ्या मोहऱ्यांसह खेळताना आक्रमक सुरवात केली . त्याच्या या धोरणामुळे स्विडलर चकित झाला . अनुभवाच्या जोरावर जागतिक क्रमवारीत २०व्या स्थानावर असणाऱ्या स्विडलरने खुबीने त्याला प्रत्युत्तर देत आपला बचाव भक्कम राखला . दोन्ही खेळाडू एकवेळ वेळेच्या दडपणाखाली आले . अखेरीस ३०व्या चालीनंतरच त्यांनी बरोबरी राखण्याला प्राधान्य दिले . पहिल्या फेरीनंतर हरिकृष्णा तिसऱ्या स्थानावर आहे . स्पर्धेत अन्य पाच ग्रॅंडमास्टर खेळत असून , प्रत्येक जण एकमेकांशी दोनवेळा खेळणार आहे ."
lifestyle,"ज्येष्ठ नागरिकांचे जीवनमान उंचवावे यासाठी केंद्र सरकार लवकरच एक राष्ट्रीय धोरण आणणार आहे . यामध्ये आरोग्यविषयक सुविधा पुरवणे तसेच निवारा पुरवण्यावर भर दिला जाणार आहे . याबाबत एक प्रस्ताव तयार करण्यात आला असून , तो मंत्रिमंडळापुढे लवकरच आणला जाईल , असे सूत्रांनी स्पष्ट केले . सामाजिक न्याय व सक्षमीकरण मंत्रालयाने केंद्राच्या विविध मंत्रालयांशी चर्चा करून याबाबत प्रस्ताव तयार केला . त्यामध्ये बदलती लोकसंख्येची रचना , ज्येष्ठ नागरिकांच्या सामाजिक व आर्थिक गरजा , सामाजिक मूल्ये विचारात घेण्यात आल्याचे सूत्रांनी स्पष्ट केले . १९९९ मध्ये ज्येष्ठ नागरिकांसाठी जे धोरण आखण्यात आले होते . त्याला अनुसरूनच हे नवे र्सवकष धोरण आखण्यात आले आहे . वय वाढल्यावर आरोग्याच्या तक्रारी वाढतात . त्यामुळे आरोग्यविषयक बाबींवर या धोरणात विशेष भर देण्यात आला आहे . ज्येष्ठ नागरिकांना निवारा उपलब्ध करून देण्यावरही यामध्ये भर देण्यात येणार आहे . नवी पिढी ज्येष्ठ नागरिकांप्रती अधिक संवेदनशील व्हावी , तसेच त्यांनी त्यांची काळजी घ्यावी . यावर नव्या धोरणात भर देण्यात आल्याचे सूत्रांनी स्पष्ट केले . २०११ च्या जनगणनेनुसार देशात १० कोटी ३८ लाख ज्येष्ठ नागरिक आहेत . देशाच्या एकूण लोकसंख्येच्या ८ . ६ टक्के इतके हे प्रमाण आहे . ( टीप : ‘ आरोग्यवार्ता ’ मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘ लोकसत्ता ’ चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
lifestyle,"सध्याच्या तंत्रज्ञानाच्या जगात मोबाइल हाच खरा आपला मित्र . म्हणजे अगदी सकाळी उठायला मदत करतो , आपल्या लोकांशी संपर्क करवून देतो , आवडीचे क्षण संग्रहित करतो , करमणूक करतो , महत्त्वाचे काम करवून देतो किंवा करायला मदत करतो आणि सगळ्यात महत्त्वाचे म्हणजे जगाशी आपल्याला जोडून ठेवतो . असा हा आपला मित्र मात्र बॅटरी कमी असेल तर आपल्यासोबत असून नसल्यासारखा होतो . ही सगळी कामं करताना आपल्याला त्याची इतकी सवय झालेली असते की त्याच्याशिवाय सगळंच अवघड होऊन बसतं ! म्हणून असूस या कंपनीने त्यांच्या आगामी मोबाइल फोनमध्ये जास्तीत जास्त बॅटरी देण्याचा प्रयत्न केला आहे , जेणेकरून तुम्हाला तुमच्या मोबाइलचा अधिक आणि विनाअडथळा उपयोग करता येईल . असूस झेनफोन थ्री एस मॅक्स या मोबाइलमध्ये पाच हजार एमएएचची बॅटरी देण्यात आली आहे . एवढी मोठी बॅटरी असल्यामुळे तुम्ही या मोबाइलचा जास्त वेळ उपयोग करू शकता . कंपनीच्या म्हणण्यानुसार एकदा मोबाइल चार्ज केल्यानंतर तुम्ही दोन ते तीन दिवस मोबाइलचा उपयोग करू शकता . कमी बॅटरी उपलब्ध असताना मोबाइलचा वापर अधिक करता यावा यासाठी मोबाइलमध्ये सुपर सेव्हिंग मोड देण्यात आले आहे . जेव्हा मोबाइलची बॅटरी कमी शिल्लक असेल , अशा वेळी तुम्ही या मोडचा उपयोग करून बॅटरी अधिक काळ टिकवू शकता . हा मोबाइल जलद चार्जिग करत नाही . या ‘झेनफोन थ्री एस मॅक्स’मध्ये ५ . २ इंचांचा एचडी आईपीएस डिस्प्ले देण्यात आला आहे आणि २ . ५ डी ग्लास लावण्यात आली आहे , ज्यामुळे मोबाइल अधिक आकर्षक झाला आहे . मोबाइलच्या पुढील बाजूस सुरक्षेच्या विचार करून फिंगरप्रिंट स्कॅनर देण्यात आला आहे , ज्याचा उपयोग मोबाइल अनलॉक करण्यासाठी तुम्ही करू शकता . यात तुम्ही पाच वेगवेगळे फिंगरप्रिंट ठेवू शकता आणि हा मोबाइल तुमचे िफगरप्रिंट्स ३६० अंशातून ओळखू शकतो . त्यामुळे तुम्ही मोबाइल सरळ किंवा उलटा पकडूनसुद्धा अनलॉक करू शकता . मोबाइलच्या मागील बाजूस १३ मेगापिक्सेलचा कॅमेरा आणि दोन फ्लॅश देण्यात आले आहे , ज्याच्या मदतीने तुमचे फोटो अधिक चांगल्या प्रकारे येतील . तर पुढील बाजूस आठ मेगापिक्सेलचा कॅमेरा देण्यात आला आहे , ज्याचा उपयोग सेल्फी आणि व्हिडीओ कॉलसाठी करू शकता . या कॅमेऱ्याचे वैशिष्टय़ म्हणजे यात झिरो शटर ( फोटो काढल्यावर लगेच तो टिपला जातो ) , एचडीआर ( चांगल्या दर्जाचे फोटो ) आणि कमी प्रकाशातसुद्धा चांगले फोटो येतील . झेनफोन थ्री एस मॅक्समध्ये मीडिआटेकचा एमटी ६७५० हा ऑक्टा कोर प्रोसेसर वापरण्यात आला आहे . हा मोबाइल अॅण्ड्रॉइड सेव्हन या ऑपरेटिंग सिस्टीमवर चालतो . या मोबाइलमध्ये फाइव्ह मॅग्नेट स्पीकर हे एक वैशिष्टय़ वापरण्यात आले आहे , ज्यामुळे मोबाइलमधून चांगल्या प्रकारचा आणि उच्च दर्जाचा आवाज येतो . सध्या बऱ्याचशा मोबाइल कंपन्या त्यांच्या मोबाइलबरोबर इअरफोन देत नाहीत , परंतु या मोबाइलसोबत चांगल्या दर्जाचे इअरफोन देण्यात आले आहेत , ज्यामुळे तुम्ही तुमच्या आवडत्या गाण्यांचा अधिक चांगल्या प्रकारे आनंद घेऊ शकता . तुम्हाला दोन अॅप एकाच वेळी वापरायचे असतील तर या मोबाइलमध्ये तशी सोय देण्यात आली आहे , उदाहरणार्थ जर तुम्ही एखादा व्हिडीओ बघत असत तर त्याचबरोबर तुम्ही तुमचे मेसेजसुद्धा वाचू शकता . झेनफोन थ्री एस मॅक्समध्ये थ्री जीबी रॅम आणि ३२ जीबी मेमरी देण्यात आली आहे . हा मोबाइलमध्ये दोन सिमकार्डची सुविधा देण्यात आली आहे . यात तुम्ही दोन सिमकार्ड किंवा एक सिमकार्ड आणि एक मेमरी कार्ड वापरू शकता , मेमरी कार्डचा वापर करून तुम्ही स्टोरेज टू टीबीपर्यंत वाढवू शकता . कनेक्टिव्हिटीच्या बाबतीत हा मोबाइल फोरजी व्हीओएलटीई , एलटीई , थ्रीजी , टूजीला साहाय्य करतो . यात वायफाय , जीपीएस , ब्लूटूथ , एफएम आहे , शिवाय यात महत्त्वाचे सेन्सर्स देण्यात आले आहे . या मोबाइलचे वजन १७५ ग्रॅम आहे . झेनफोन थ्री एस मॅक्स सोनेरी आणि काळा या दोन रंगांमध्ये तसंच ऑनलाइन उपलब्ध आहे . फायदे चांगली बॅटरी . उत्कृष्ट फिंगरप्रिंट स्कॅनर . उत्तम स्पीकर . तोटे जलद चार्जिग करत नाही . फुल एचडी डिस्प्ले नाही . या किमतीत आणखी चांगले पर्याय उपलब्ध . झेनफोन थ्री एस मॅक्स मोबाइल किंमत : रु . १४ , ९९९ / - निखिल जोशी – response . lokprabha @ expressindia . com सौजन्य – लोकप्रभा"
lifestyle,"मसाला चपाती साहित्य : चपात्या – २ शिळ्या किंवा ताज्या कांदा – १ बारीक चिरलेला टोमॅटो – १ बारीक चिरलेला हिरवी मिरची – १ बारीक चिरलेली कोथिंबीर – १ / ४ वाटी बारीक चिरलेली लिंबाचा रस – १ / २ लिंबू तिखट – १ / ४ चमचा जिरे – १ / ४ चमचा मीठ – चवीप्रमाणे चीज – एक क्यूब किसलेले बटर – २ चमचे कृती : चीज आणि चपाती सोडून बाकी सर्व जिन्नस नीट एकत्र करून घ्या . तवा गरम करून त्यावर थोडे बटर घाला . वर चपाती ठेवून अर्ध्या भागावर मसाला भरा . त्यावर थोडे चीज पसरा आणि चपाती दुमडून घ्या . खालच्या बाजूने चपाती नीट भाजून घ्या . नंतर उलटून परत नीट कुरकुरीत ( क्रिस्पी ) होईपर्यंत भाजा . वर परत चीज घालून सव्र्ह करा . मुगाचे चिल्ले साहित्य : सालासकट मुगाची डाळ – १ ते दीड वाटी – ४ तास भिजवलेली लसूण – २ - ३ पाकळ्या आलं – १ इंच हिरवी मिरची – २ - ३ किंवा चवीप्रमाणे हळद – १ / ४ चमचा हिंग – चिमूटभर कांदा – १ लहान बारीक चिरलेला कोथिंबीर – १ / ४ वाटी मीठ – चवीप्रमाणे तेल – गरजेप्रमाणे चटणी आणि दही – सर्व्हींगसाठी कृती : प्रथम मुगाची डाळ , लसूण , आलं आणि मिरची एकत्र करून पाणी घालून नीट वाटून घ्या . डोशाच्या पिठाप्रमाणे करा . त्यात हळद , मीठ , कांदा आणि कोथिंबीर मिसळा . तवा गरम करून त्यावर डोशाप्रमाणे चिल्ली करून घ्या . तळताना बाजूने तेल सोडा . दोन्ही बाजूनी नीट परतून घ्या . चटणी , सॉस किंवा दह्याबरोबर गरम गरम सव्र्ह करा . नाचणीचे घावन साहित्य : नाचणीचे पीठ – १ वाटी टोमॅटो – १ बिया काढून बारीक चिरलेला कांदा – १ बारीक चिरलेला कोथिंबीर – १ / ४ वाटी बारीक चिरलेली हिरवी मिरची – ३ - ४ बारीक चिरलेली धणे - जिरे पावडर – १ / २ चमचा मीठ – चवीप्रमाणे तेल – गरजेप्रमाणे कृती : तेल सोडून सर्व साहित्य एकत्र करून घावनाच्या पिठाप्रमाणे भिजवा . तव्यावर तेल लावून घावन घाला . वर झाकण ठेवून एका बाजूने नीट भाजून घ्या . नंतर तो उलटून दुसऱ्या बाजूने भाजून घ्या . खोबऱ्याच्या चटणीबरोबर गरम सव्र्ह करा . टीप : नारळाचे दूध , वेलची पावडर आणि गूळ वापरून गोड घावनही करता येतात . फक्त तेव्हा तेलाऐवजी साजूक तूप वापरावे . लाल भोपळ्याचे थेपले साहित्य : लाल भोपळा – २ वाटय़ा किसून वाफवलेला कणीक – २ वाटय़ा जिरा पावडर – १ चमचा कोथिंबीर – १ / २ वाटी चिरलेली हिरवी मिरची – ४ - ५ बारीक चिरलेल्या हळद – १ / २ चमचा मीठ – चवीप्रमाणे साखर – १ चमचा दही – १ / २ वाटी तेल – मोहनासाठी साजूक तूप – सर्व्हींगसाठी कृती : प्रथम वाफवलेला भोपळा , कणीक , जिरा पावडर , हळद , कोथिंबीर , हिरवी मिरची , मीठ , साखर , तेलाचे मोहन आणि दही घालून नीट एकत्र करा . थोडं पाणी घालून कणीक छान मळून घ्या . अर्धा तास झाकून ठेवा . सारख्या मापाचे गोळे करून ठेपले करा . दोन्ही बाजूनी नीट भाजून वर तूप लावा . दह्याबरोबर सव्र्ह करा . ओट्स कटलेट साहित्य : ओट्स – १ कप भाजून घ्या मूगडाळ – १ / २ कप धुऊन भिजवलेली कांदा – १ बारीक चिरलेला हिरवी मिरची – २ - ३ बारीक चिरून कोथिंबीर – १ / २ वाटी बारीक चिरलेली चाट मसाला – १ चमचा तेल – तळण्यासाठी पुदिना चटणी – सर्व्हींगसाठी दही – २ टेबलस्पून मीठ – चवीपुरते कृती : मुगाची डाळ वाफवून घ्या आणि रवाळ वाटून घ्या . त्यात ओट्स , कांदा , मिरची , कोथिंबीर , मीठ आणि दही एकत्र करा . जरूर वाटल्यास थोडं दही आणखी घाला . कटलेटचा आकार देऊन पॅनमध्ये थोडय़ा तेलात शॅलोफ्राय करा . पुदिना चटणीबरोबर सव्र्ह करा . अलका फडणीस – response . lokprabha @ expressindia . com सौजन्य – लोकप्रभा"
sports,"‘ रिओ ऑलिम्पिक , पॅरालिम्पिक खेळाडूंना आज रोख बक्षीस ’ महिला विश्वचषक क्रिकेट स्पर्धेतील विजेत्यांचाही सत्कार रिओ ऑलिम्पिक आणि पॅरालिम्पिक स्पर्धेत चमकदार कामगिरी करणाऱ्या खेळाडूंचा महाराष्ट्र राज्य सरकारतर्फे गुरुवारी रोख पारितोषिक देऊन सत्कार करण्यात येणार आहे . बक्षीस जाहीर करून वर्ष लोटले तरी राज्याच्या क्रीडा विभागाकडून कोणतेही पाऊल उचलले जात नव्हते आणि त्याला ‘लोकसत्ता’ने वारंवार वाचा फोडली होती . अखेर वर्षभरानंतर क्रीडा विभागाला या खेळाडूंना रोख पारितोषिक देण्याचा मुहूर्त सापडला . गुरुवारी सह्य़ाद्री अतिथीगृहात हा सत्कार सोहळा आयोजित करण्यात आला आहे . रिओ ऑलिम्पिक , पॅरालिम्पिक व महिला विश्वचषक क्रिकेट स्पर्धा या तीन स्पर्धेतील प्रावीण्यप्राप्त खेळाडू व त्यांचे क्रीडा मार्गदर्शक तसेच महाराष्ट्र राज्यातील सहभागी खेळाडू अशा एकूण २३ खेळाडूंचा राज्य सरकारच्या वतीने गुरुवारी रोख पारितोषिक देऊन सत्कार करण्यात येणार आहे . क्रीडामंत्री विनोद तावडे यांच्या हस्ते हा पारितोषिक वितरण समारंभ होणार आहे . ऑलिम्पिक कांस्यपदक विजेते कुस्तीपटू साक्षी मलिक व तिचे मार्गदर्शक कुलदीप सिंग , महाराष्ट्राची धावपटू ललिता बाबर व तिचे मार्गदर्शक भास्कर भोसले , धावपटू कविता राऊत , नौकानयनपटू दत्तू भोकनळ , हॉकीपटू देविंदर वाल्मीकी , नेमबाज आयोनिका पॉल , टेनिसपटू प्रार्थना ठोंबरे यांचा उद्या सत्कार होणार आहे . तसेच पॅरालिम्पिकमध्ये सहभागी झालेले खेळाडू उंचउडीपटू मरियप्पन थंगावेलू व मार्गदर्शन सत्यनारायण , भालाफेकपटू देवेंद्र झाझरिया व मार्गदर्शक सुनील तंवर , गोळाफेकपटू दीपा मलिक व मार्गदर्शक वैभव सरोही , उंचउडीपटू वरुण भाटी , जलतरणपटू सुयश जाधव यांचाही रोख पारितोषिक देऊन सत्कार करण्यात येणार आहे . आयसीसी महिला विश्वचषक क्रिकेट स्पर्धेमध्ये भारतीय संघाने अतिशय उत्कृष्ट कामगिरी केली . या क्रिकेट स्पर्धेत भारतीय महिला क्रिकेट संघ उपविजेते ठरले . या संघामध्ये महाराष्ट्राच्या क्रिकेटपटू असलेल्या मोना मेश्राम , पुनम राऊत , स्मृती मानधना , संघ व्यवस्थापक तृप्ती भट्टाचार्य , फिजोओ थेरेपिस्ट रश्मी पवार यांचाही सन्मान केला जाणार आहे ."
sports,"कॅंडी : श्रीलंकेतील एकदिवसीय क्रिकेट मालिकेसाठी माजी कर्णधार आणि यष्टिरक्षक महेंद्रसिंग धोनीची निवड करण्यात आलेली आहे , परंतु यापुढे त्याची थेट निवड केली जाईल असे नाही , त्यामुळे त्याला आपले स्थान कायम ठेवण्यासाठी कामगिरी करत राहावे लागेल , असे मत निवड समितीचे अध्यक्ष एमएसके प्रसाद यांनी व्यक्त केले . 2019 च्या विश्वकरंडक स्पर्धेचा विचार करून भारतीय संघाच्या निवड प्रक्रियेस सुरुवात झाली आहे आणि म्हणूनच की काय , युवराज सिंगला श्रीलंका दौऱ्यात स्थान देण्यात आले नाही असे बोलले जात आहे . माजी कर्णधार आणि 19 वर्षांखालील युवक संघाचा प्रशिक्षक राहुल द्रविडने दीड महिन्यापूर्वी युवराज आणि धोनीच्या स्थानाबाबत प्रश्नचिन्ह उभे केले होते . श्रीलंका दौऱ्यासाठी संघनिवड करताना धोनीबाबत विचार झाला का ? या प्रश्नावर प्रसाद म्हणाले , संघनिवडीत प्रत्येक खेळाडूबाबत चर्चा होत असते . केवळ धोनीचाच प्रश्न नाही . जेव्हा खेळाडू निवडत असतो तेव्हा संघ म्हणून विचार होत असतो आणि भविष्याचाही विचार करत असतो . 2019 च्या विश्वकरंडक स्पर्धेसाठी धोनीकडे तुम्ही कसे पाहता आथवा इतर खेळाडूंप्रमाणे धोनीलाही रोटेट करणार का ? या प्रश्नावर प्रसाद म्हणतात , आम्ही याबाबत बारकाईने विचार करणार आहोत . तो एक महान खेळाडू आहे हेही लक्षात ठेवले जाईल , परंतु निश्चितच एका विचाराने आम्ही पुढे जाणार आहोत . दिल्लीच्या रिषभ पंतकडे धोनीचा वारसदार म्हणून पाहिले जात आहे . सध्या तो भारत अ संघाबरोबर दक्षिण आफ्रिका दौऱ्यावर आहे . रिषभ एक गुणवान खेळाडू आहे . भविष्याच्या दृष्टीने आम्ही त्याच्यावर लक्ष ठेवून आहोत . अ संघातून संधी देत आम्ही त्याला तयार करत आहोत . दक्षिण आफ्रिका दौऱ्यात त्याला चांगली कामगिरी करता आली नसली , तरी तो आमच्या नजरेतून दूर झालेला नाही . भारत अ संघाचा अजून एक दौरा आहे . तो सर्वसाधारपणे ट्वेन्टी - 20 चा खेळाडू आहे . त्या दृष्टीनेही आम्ही त्याच्याकडे पाहत आहोत , असे प्रसाद यांनी सांगितले . पुढील काही महिन्यांपासून प्रामुख्याने एकदिवसीय संघात बहुतांशी खेळाडूंना आलटून पालटून संधी दिली जाणार हे निश्चित झाले आहे . अश्विनला श्रीलंकेतील मालिकेसाठी विश्रांती दिली असे सांगण्यात आले ; मात्र तो या काळात इंग्लिश कौंटी स्पर्धा खेळायला जाणार आहे . अश्विनला संधी न देणे हा संघ निवड प्रक्रियेचा भाग होता , असे प्रसाद यांनी स्पष्ट केले . म्हणून युवराजला वगळले ? खेळाडूंना आलटूनपालटून संधी देण्यामागचा नेमका विचार कोणता ? या प्रश्नावर प्रसाद म्हणाले , जर माझा हात हृदयावर ठेवला तर चॅम्पियन्स करंडक स्पर्धेनंतर आपल्याला तंदुरुस्त आणि कणखर संघाची गरज आहे , असे वाटू लागले . तंदुरुस्ती आणि क्षेत्ररक्षणाचा स्तर उंचावण्याची अत्यंत गरज आहे आणि याच निकषावर संघनिवड केली जाईल . प्रसाद यांच्या या निकषामध्ये निवृत्तीकडे झुकलेला युवराज बसत नसावा म्हणून त्याला वगळण्यात आल्याचे संकेत मिळत आहेत ."
entertainment,"कलाविश्वात सध्या लग्नाचे वारे वाहत आहेत . बॉलिवूडमधली बहुचर्चित जोडी अभिनेत्री दीपिका पदुकोण आणि रणवीर सिंग १४ आणि १५ नोव्हेंबरला लग्नगाठ बांधणार आहेत . त्यापाठोपाठ प्रियांका चोप्रा आणि निक जोनाससुद्धा विवाहबंधनात अडकणार आहेत . याव्यतिरिक्त आता दीपिकाचा कथित एक्स बॉयफ्रेंड निहार पांड्या प्रसिद्ध पार्श्वगायिका निती मोहनशी लग्न करणार असल्याची जोरदार चर्चा आहे . फेब्रुवारी २०१९ मध्ये निहार आणि निती लग्न करणार असल्याचं म्हटलं जात आहे . गेल्या चार वर्षांपासून हे दोघं एकमेकांना डेट करत आहेत . निती मोहन बॉलिवूडमधील प्रसिद्ध पार्श्वगायिका आहे . ‘जब तक है जान’ चित्रपटातील ‘जिया रे’ , ‘स्टुडंट ऑफ द इअर’मधील ‘इश्क वाला लव्ह’ , ‘पद्मावत’मधील ‘नैनोवाले ने’ या गाण्यांसाठी ती ओळखली जाते . तर निहार अभिनेता असून कंगना रणौतच्या आगामी ‘मणिकर्णिका : द क्वीन ऑफ झांसी’ या चित्रपटातून बॉलिवूडमध्ये पदार्पण करणार आहे . जानेवारीत या चित्रपटाच्या प्रदर्शनानंतर निहार लगीनघाईला सुरुवात करणार आहे . वाचा : अशी झाली होती मराठमोळ्या सोनाली कुलकर्णीची ‘दिल चाहता है’साठी निवड दीपिका तिच्या स्ट्रगलिंगच्या काळात निहारला डेट करत असल्याचं म्हटलं जातं . पुढे या दोघांचे मार्ग वेगळे झाले . मात्र आताही आम्ही एकमेकांचे चांगले मित्र आहोत असं निहारने एका मुलाखतीत सांगितलं होतं ."
lifestyle,"अपुरी झोप ही सध्या अनेकांची तक्रार असते . झोप न झाल्याने होणारी चिडचिड आणि अपचन , डोकेदुखी या तक्रारी तर ठरलेल्याच असतात . असे होऊ नये म्हणून वेळच्या वेळी पुरेशी झोप घेणे आवश्यक आहे . पुरेशी म्हणजे किती तर व्यक्तीला किमान ६ ते ८ तासांची झोप आवश्यक असते . हे प्रमाण व्यक्तीनुसार बदलते . मात्र पुरेशी झोप झालेल्या व्यक्तीचे आरोग्य चांगले राहते असे अनेक अभ्यासातून समोर आले आहे . आता विविध कारणांनी ही झोप नीट होत नसेल तर काही सोपे उपाय आहेत ज्यामुळे आरोग्याच्या तक्रारी उद्भवत नाहीत . पाहूयात काय आहेत हे उपाय… १ . झोपताना डोळ्यांवर दुधाच्या पट्ट्या ठेवाव्या . २ . तळपायाला तूप लावून काशाच्या वाटीने पाय घासावे . ३ . अजिर्ण किंवा अपचन झाले असेल तर झोप पूर्ण होईपर्यंत द्रवाहार घेतलेला चांगला . मोड आलेले मूग पाण्यात शिजवून ते पाणी ताक घालून प्यावे . यात धनेजीरे पूड आणि चवीपुरते मीठ घातल्यास फायद्याचे ठरते . ४ . अपचन झाल्यास गरम पाण्यात २ ते ३ चमचे साखर , थोडा लिंबाचा रस आणि चवीपुरते मीठ घालून हे सरबत दिवसातून २ ते ३ वेळा प्यावे . ५ . अपचनामुळे करपट ढेकर येत असतील तर जीरेपूड घातलेले कोकम सरबत प्यावे . ६ . आहारात तेलकट , मसालेदार , खारट पदार्थ टाळावेत . ७ . दिवसातून ३ वेळा अर्धा चमचा वाळ्याचे चूर्ण घ्यावे . ८ . दिवसातून २ वेळा गाईचे तूप आहारात ठेवावे . हे तूप दुधाबरोबर घेतल्यास जास्त चांगले . ९ . दूध आणि शतावरीकल्प घेतल्याने झोप अपूरी झाली असेल तरीही डोकेदुखी , अपचन यावर आरम मिळू शकतो . १० . आवळा कँडी किंवा मोरावळा दिवसातून दोन वेळा खावा . वैद्य लीना बावडेकर , आयुर्वेदतज्ज्ञ"
lifestyle,"एकेकाळी मोबाईल जगतात अधिराज्य गाजवणाऱ्या नोकियानं यावर्षीच्या सुरूवातीला बाजारपेठेत दमदार पुनरागमन केले होते . यावर्षीच्या सुरुवातीला बाजारपेठेत दमदार पुनरागमन केलं . अँड्राईड फोन्सच्या आगमनानंतर नोकिया स्पर्धेत काहीशी मागे पडली होती . पण यावर्षात नोकियानं ‘नोकिया ३’ , ‘नोकिया ५’ , ‘नोकिया ६’ आणि ‘३३१०’ लाँच करून पुन्हा बाजारपेठेत जम बसवण्याचा प्रयत्न केला . नोकियाच्या प्रयत्नाला यशही येताना दिसत आहे . आता नोकिया आपला सर्वात स्वस्त स्मार्टफोन लाँच करण्याच्या तयारीत आहे . ३१ ऑक्टोबर रोजी होणाऱ्या इव्हेंटमध्ये नोकिया आपला नवा स्मार्ट फोन लाँच करणार आहे . या मॉडेलचे नाव ‘नोकिया २’ असण्याची शक्यता आहे . ‘नोकिया २’ हा ‘नोकिया ३’ पेक्षा खूप स्वस्त असेल असंही म्हटलं जात आहे . या फोनची किंमत साधरण सहा ते साडेसहा हजारांच्या घरात असण्याची शक्यता आहे . ४ . ७ ते ५ इंच डिस्प्ले , १ जीबी रॅम , ८ जीबी इंटरनल स्टोअरेज या फोनमध्ये असणार आहे . त्याचप्रमाणे ८ मेगापिक्सेल रिअर कॅमेरा आणि ५ मेगापिक्सेल फ्रंट कॅमेरा असे फीचर्स फोनमध्ये असतील ."
sports,"आयसीसीच्या महसूल वाटपात २२ . ५ टक्के लाभ आंतरराष्ट्रीय क्रिकेट परिषदेच्या ( आयसीसी ) महसूल वाटप रचनेनुसार भारतीय क्रिकेट नियामक मंडळाला ( बीसीसीआय ) ४० कोटी ५० लाख अमेरिकन डॉलर दिले जाणार असल्याचे लंडनमध्ये चालू असलेल्या वार्षिक परिषदेमध्ये मंजूर झाले आहे . आयसीसीकडून बीसीसीआयला २९ कोटी ३० लाख डॉलर देण्याचा प्रस्ताव होता . मात्र बीसीसीआयने त्याला विरोध केल्यानंतर आयसीसीचे कार्याध्यक्ष शशांक मनोहर यांनी या आकडय़ात जवळपास १० कोटी डॉलरची भर घालण्याची संमती दिली होती . त्यानुसार बीसीसीआयला ११ कोटी २० लाख डॉलर वाढवून मिळाले . भारताला इंग्लंडपेक्षा ( १३ कोटी ९० लाख ) २६ कोटी ६० लाख डॉलर इतकी रक्कम मिळणार आहे . ऑस्ट्रेलिया , पाकिस्तान , वेस्ट इंडिज , न्यूझीलंड , श्रीलंका आणि बांगलादेश यांना प्रत्येकी १२ कोटी ८० लाख डॉलर मिळतील , तर झिम्बाब्वेच्या वाटय़ाला ९ कोटी ४० लाख येतील . बीसीसीआयने महसूल वाटप रचनेत गंभीर भूमिका घेत ५७ कोटी डॉलरची मागणी केली होती , जी बीसीसीआयचे अध्यक्षपद सांभाळणाऱ्या मनोहर यांनी फेटाळली होती . आता मात्र नव्या प्रस्तावाचा बीसीसीआयने स्वीकार केला आहे , असे मंडळाच्या पदाधिकाऱ्याने सांगितले . महसूल वाटपाच्या रचनेसाठी आग्रही राहणाऱ्या बीसीसीआयचा प्रस्ताव आधीच्या बैठकीत १३ - १ असा मताधिक्याने फेटाळण्यात आला होता . मात्र आयसीसीच्या १५३ कोटी ६० लाख डॉलर नफ्याच्या रकमेपैकी बीसीसीआयच्या वाटय़ाला २२ . ८ टक्के रक्कम येणार आहे . इंग्लंड क्रिकेट मंडळाला ७ . ८ टक्के , अन्य मंडळांना ७ . २ टक्के आणि झिम्बाब्वेला ५ . ३ टक्के हिस्सेदारी मिळेल ."
sports,"नवी दिल्ली : अष्टपैलू म्हणून नावारूपाला येणारा भारताचा अक्षर पटेल आयसीसी एकदिवसीय क्रमवारी पहिल्या दहांत आला आहे . पहिल्या दहांत स्थान मिळविणारा तो एकमेव भारतीय गोलंदाज आहे . अक्षरने नुकत्याच झालेल्या भारत - न्यूझीलंड एकदिवसीय मालिकेत चार गडी बाद केले होते . आयसीसी क्रमवारीत तो नवव्या स्थानावर आला आहे . त्यानंतर लेगस्पिनर अमित मिश्रा पहिल्या विसांत आला आहे . मिश्राने न्यूझीलंडविरुद्धच्या मालिकेत 15 गडी बाद केले . तो आफ्रिकेच्या डेल स्टेनच्या साथीत 12व्या स्थानावर आहे . गोलंदाजी क्रमवारीत सुधारणा करणाऱ्या अन्य भारतीय गोलंदाजांमध्ये उमेश यादव आणि जसप्रित बुमरा यांचा समावेश आहे . न्यूझीलंडविरुद्ध आठ गडी बाद करणारा उमेश 35 ; तर बुमरा 57व्या स्थानावर आहे . गोलंदाजी क्रमवारीत न्यूझीलंडच्या ट्रेंट बोल्टने आघाडीचे स्थान कायम राखले आहे . वेस्ट इंडीजचा सुनील नारायण दुसऱ्या ; तर दक्षिण आफ्रिकेचा इम्रान ताहिर तिसऱ्या स्थानावर आहे . गोलंदाजांचे मानांकन सुधारले असले , तरी भारतीय फलंदाज यात अपयशी ठरले आहेत . रोहित शर्मा आणि अजिंक्य रहाणे या दोन्ही सलामीच्या फलंदाजांना दोनने खाली घसरावे लागले आहे . रोहित नवव्या ; तर अजिंक्य विसाव्या स्थनावर आले आहेत . मालिकेत विराट कोहलीने 358 धावा केल्या असल्या , तरी तो दक्षिण आफ्रिकेच्या एबी डिव्हिलर्स याच्यानंतर दुसऱ्या स्थानावर आहे . केवळ या दोघांमधील गुणांचा फरक कमी झाला आहे . आता दोघांमध्ये केवळ 13 गुणांचा फरक आहे . सांघिक क्रमवारीत भारताच्या पदरी केवळ एक गुण पडला आहे . अर्थात , त्यांचे चौथे आणि न्यूझीलंडचे तिसरे स्थान कायम राहिले . ऑस्ट्रेलिया 118 गुणांसह आघाडीवर आहेत . क्रमवारी : ( अनुक्रमे पहिले दहा ) सांघिक : ऑस्ट्रेलिया ( 118 ) , दक्षिण आफ्रिका ( 116 ) , न्यूझीलंड ( 112 ) , भारत ( 111 ) , इंग्लंड ( 107 ) , श्रीलंका ( 101 ) , बांगलादेश ( 95 ) , पाकिस्तान ( 89 ) , वेस्ट इंडीज ( 88 ) , अफगाणिस्तान ( 52 ) फलंदाजी : एबी डिव्हिलर्स ( 861 ) , विराट कोहली ( 848 ) , डेव्हिड वॉर्नर ( 786 ) , क्वींटॉन डी कॉक ( 779 ) , केन विल्यम्सन ( 770 ) , हशिम आमला ( 748 ) , ज्यो रुट ( 747 ) , मार्टिन गुप्टिल ( 729 ) , रोहित शर्मा ( 728 ) , डु प्लेसिस ( 721 ) गोलंदाजी : ट्रेंट बोल्ट ( 735 ) , सुनील नारायण ( 725 ) , इम्रान ताहिर ( 712 ) , मिशेल स्टार्क ( 690 ) , मॅट हेन्री ( 661 ) , शकिब अल हसन ( 660 ) , आदिल रशिद ( 655 ) , कागिसो रबाडा ( 628 ) , अक्षर पटेल ( 624 ) , मश्रफी मोर्तझा ( 623 )"
lifestyle,"दिवाळी संपून आता नाताळचे वेध लागले आहेत . राज्यभरात काहीप्रमाणात थंडीचा कडाका जाणवू लागला आहे . उकाडा कमी झाल्याने ही थंडी काहीशी आल्हाददायक वाटत असली तरी त्याचा त्रास होऊ नये म्हणून काळजी घेणे महत्त्वाचे आहे . यामध्ये शरीराचे तापमान योग्य राहावे यासाठी आहारात कोणत्या पदार्थांचा समावेश करावा , थंडीत कोरड्या पडणाऱ्या त्वचेसाठी काय उपाय करावेत , केसांच्या कोरडेपणासाठी काय करता येईल यांसारखे प्रश्न आपल्याला नेहमीच पडतात . कोणताही ऋतू त्रासदायक न ठरता तो जास्तीत जास्त आनंददायी व्हावा यासाठी खास टीप्स… त्वचा साबण त्वचेच्या कोरडेपणासाठी कारणीभूत असतो . त्यामुळे थंडीत अंगाला साबण लावणे टाळावे . याऐवजी उटणे किंवा हळद , दूध आणि डाळीचे पीठ लावावे . मॉईश्चरायझरमुळे त्वचा तात्पुरती मऊ होते नंतर ती जास्त कोरडी होते . त्यामुळे हातांवर किंवा चेहऱ्यावर केमिकल असलेली उत्पादने वापरण्यापेक्षा नैसर्गिक उत्पादनांचा वापर केला पाहिजे . बटर , लोणी , तेल , कोरफड आणि ऑलिव्ह ऑईल ही उत्पादने उपयुक्त ठरतात . ओठ थंडीत फुटलेल्या ओठांना पेट्रॉलियम जेली लावली जाते . त्यापेक्षा व्हिटॅमिन ‘इ’ने युक्त असलेल्या ‘लिप केअर’ उत्पादनांचा वापर करावा . तसेच आपण वापरत असलेले उत्पादन ब्रॅंडेड असेल याचा विचार करावा . कोरड्या ओठांना तूप , लोणी लावणे हेही नैसर्गिक आणि उत्तम पर्याय ठरु शकतात . टाचा ज्यांना टाचांना भेगा आहेत , त्यांना थंडीच्या दिवसात जास्त त्रास होतो . या भेगा कालांतराने इतक्या वाढतात की त्यातून काही गंभीर समस्या उद्भवण्याची शक्यता असते . तळव्यांना कायम स्क्रब करा , त्यानंतर त्याला मॉईश्चरायझर लावा . कोमट पाण्याने पाय दोन ते तीन वेळा धुवा त्यामुळे हा भाग कोरडा न पडता मऊ राहण्यास मदत होईल . आहार थंडीचा सामना करताना शरीरातील उष्णता टिकवून ठेवणे गरजेचे असते . यामध्ये आहाराची भूमिका महत्त्वाची असते . त्यामुळे थंडीत गरम पदार्थांचा आहारात समावेश ठेवावा . यामध्ये अक्रोड , बदाम , पालक यांचा समावेश होतो . याशिवाय शरीराला पोषण देणारे पदार्थ या दिवसांत आहारात घ्यावेत . मशरुम , तृणधान्य , ओट्स , जवस , मोड आलेल्या कडधान्याचाही समावेश करावा . शतावरी , कांद्याची पात , लसूण , रताळे , कोबी , सफरचंद आणि हिरव्या पालेभाज्या आवर्जून खाव्यात . केस थंड , शुष्क हवामानामुळे केस चटकन तुटू शकतात तसंच ते खूप गुंततात . गरम केलेलं खोबरेल तेल कंडिशनरचं काम करतं आणि ते टाळूला तसंच केसांना आवश्यक पोषण देऊन आर्द्रता टिकवून ठेवण्यासाठी त्याचा चांगला उपयोग होतो . तसेच गरम तेलामुळे टाळूच्या त्वचेचे पापुद्रे निघत नाहीत आणि केसात होणारा कोंडा रोखण्यास याची मदत होते . अंडी आणि कोमट खोबरेल तेलाचं मिश्रण केसांना लावल्यामुळे केसांना उत्तम कंडिशनिंग मिळतं , जे थंडीत अत्यंत आवश्यक असतं ."
lifestyle,"सूर्यस्नान आणि पुरेशा प्रमाणात जीवनसत्त्व ‘ड’ घेण्यामुळे मधुमेह आणि हृदयविकाराचा धोका कमी होण्यास मदत होत असल्याचा दावा एका नव्या संशोधनात करण्यात आला आहे . अहारामध्ये चरबीयुक्त पदार्थाचा जास्त प्रमाणात वापर केल्यामुळे चयापचाय सिंड्रोममध्ये वाढ होऊ शकते . या सिंड्रोमच्या वाढीसाठी जीवनसत्त्व ‘ड’ची शरीरातील कमतरता कारणीभूत ठरते . त्यामुळे शरीरातील गट जिवाणू ( आतडय़ातील सूक्ष्मजीव ) अस्थिर होतात , असे संशोधकांना आढळून आले . अभ्यासानुसार , जीवनसत्त्व ‘ड’चे शरीरातील प्रमाण पुरेशा प्रमाणात असणे आवश्यक आहे . जीवनसत्त्व ‘ड’ची कमतरता भरून काढण्यासाठी सूर्यस्नान , पूरक अहार घेणे आवश्यक असल्याचे अमेरिकेतील सिन्हाई आरोग्य केंद्राचे स्टिपेन पॅन्डोल यांनी म्हटले आहे . जगातील जवळपास एकचथुर्ताश प्रौढांवर चयापचाय सिंड्रोमचा परिणाम होतो . तसेच तो मधुमेह आणि हृदयरोग होण्यासाठी मोठा धोका आहे . अतिस्थूलतेच्या लक्षणांसह रक्तातील साखरेचे प्रमाण वाढणे , उच्च रक्तदाब अथवा उच्च कोलेस्ट्रॉल ही याची लक्षणे आहेत . चयापचायाचा सिंड्रोम होण्यासाठी जीवनसत्त्व ‘ड’ची शरीरातील कमतरता कारणीभूत असल्याचे त्यांनी म्हटले . जीनवसत्त्व ‘ड’च्या कमतरतेमुळे आतडय़ातील जिवाणूंचे प्रमाण कमी होते . त्यामुळे जीनवसत्त्व ‘ड’ असलेला पूरक अहार घेणे आवश्यक आहे . हे संशोधन फ्रंटियर्स फिजिओलॉजी जर्नलमध्ये प्रसिद्ध करण्यात आले आहे . ( टीप : ‘ आरोग्यवार्ता ’ मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘ लोकसत्ता ’ चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
entertainment,""" एमएस धोनी ' फेम अभिनेता क्रांती प्रकाश झा आता स्वामी रामदेव यांची भूमिका साकारणार आहे . ते दिसायला रामदेवबाबांसारखे असून त्यांच्याप्रमाणेच कठीण योगासने अगदी सहजपणे करू शकतात . "" स्वामी रामदेव - एक संघर्ष ' या मालिकेत स्वामी रामदेव यांच्या अज्ञातवासातून एक नावाजलेले विख्यात गुरू , मोठे व्यावसायिक आणि राष्ट्रीय आयकॉन बनण्यापर्यंतचा प्रेरणादायी प्रवास रेखाटण्यात आला आहे . यात मालिकेची सहनिर्मिती अजय देवगण फिल्म प्रॉडक्शन्स आणि वॉटरगेट प्रॉडक्शन यांची आहे . या मालिकेसाठी प्रॉडक्शन हाऊसला स्वामी रामदेव यांच्यासारखा दिसणारा आणि हावभाव अगदी उत्तमपणे पडद्यावर साकारू शकेल , अशा ताज्या चेहऱ्याची गरज होती . अखेर ती गरज क्रांती प्रकाश झा यांनी पूर्ण केली . याबाबत क्रांती प्रकाश झा म्हणाले , "" "" स्वामी रामदेव यांच्यासारखे अष्टपैलू व्यक्तिमत्त्व साकारणे हे एक आव्हान आहे . उत्तम अभिनय करण्यासाठी मी सर्वतोपरी प्रयत्न करणार आहे ."
entertainment,थ्री इडियट्स हा बॉलिवूडमधला सर्वात गाजलेला चित्रपट . या चित्रपटातील शेवटच्या दृश्यात दाखवण्यात आलेल्या लेह मधल्या द ड्रुक पद्म कार्पो स्कूललाही यामुळे तुफान प्रसिद्धी मिळाली . कल्पनेपलीकडली नितांत सुंदर आणि प्रयोगशील शाळा अशी ओळख निर्माण केलेली ही शाळा पाहण्यासाठी दरदिवशी शेकडो पर्यटक येथे येतात . या शाळेतील ‘रँचो वॉल’ तर पर्यटकांमध्ये विशेष आकर्षणाची बाब ठरली . शाळेच्या भिंतीवर लघुशंका करणाऱ्या चतुरला विद्यार्थ्यांनी शिकवलेला धडा असं मजेशीर दृश्य या ठिकाणी चित्रीत करण्यात आलं होतं . त्यानंतर या भितींवर शाळेकडून रंगकामही करण्यात आलं . चित्रपटात दाखवण्यात आलेली ही भिंत पाहण्यासाठी आणि तिच्याशेजारी स्वतःचे फोटो काढून घेण्यासाठी दरवर्षी पर्यटकांची मोठी गर्दी जमते . मात्र यापुढे पर्यटकांना तिथे जाता येणार नाही . शाळेनं या परिसरात पर्यटकांना पूर्णपणे बंदी घालण्याचं ठरवलं आहे . पर्यटकांमुळे विद्यार्थ्यांचं लक्ष विचलित होतं . मुलं अभ्यासावर लक्ष केंद्रीत करु शकत नाही . तसेच पर्यटकांमुळे शाळा परिसरात कचराही होतो म्हणून शाळेच्या मुख्याध्यापकांनी हा निर्णय घेतला असल्याचं समजत आहे .
lifestyle,"अति प्रमाणात वाढलेली थंडी आणि हवेच्या वाढलेल्या दाबामुळे वृद्ध रुग्णांना रुग्णालयात दाखल करावे लागू शकते . वाढलेल्या थंडीमुळे हृदय निकामी होऊन त्यांचा मृत्यू होण्याचीही शक्यता असल्याचा इशारा नव्याने करण्यात आलेल्या अभ्यासात देण्यात आला आहे . कॅनडातील लावल विद्यापीठ आणि डी शेरब्रूके विद्यापीठाच्या संशोधकांनी याबाबत अधिक संशोधन केले . वृद्ध रुग्णांनी थंड हवामानामध्ये हृदय निकामी होण्याचे टाळण्यासाठी प्रतिबंधात्मक उपाय म्हणून अधिक धुके असणाऱ्या भागात जाणे टाळावे , असा सल्ला संशोधकांनी दिला आहे . मागील अभ्यासामध्ये हवामानामध्ये झालेल्या बदलाचा परिणाम असुरक्षित ( सहज परिणाम होईल अशा ) लोकांवर कसा होतो हे सांगण्यात आले होते . ज्या वेळी अधिक तापमानवाढ किंवा थंडी येते त्या वेळी कमी उत्पन्न असलेल्या गटातील लोकांना मृत्यू येण्याचे प्रमाण वाढते , असे दिसून आले होते . संशोधकांनी अभ्यासामध्ये तापमानामध्ये झालेल्या बदलाचा परिणाम आणि हवेचा दाब याचा रुग्णाचे हृदय निकामी होण्यावर कसा प्रभाव पडतो याचा अभ्यास केला . यासाठी २००१ ते २०११ दरम्यान ज्यांचे हृदय निकामी झाले होते अशा ६५ वर्षे किंवा त्यापेक्षा अधिक वयाच्या १ लाख १२ हजार ७९३ लोकांचा अभ्यास केला . प्रत्येक दिवशी सामान्य स्थितीपेक्षा तापमान जर एक अंश सेल्सिअसने कमी झाले तर मृत्यू येण्याचा , रुग्णालयात दाखल करण्याचा अथवा हृदय निकामी होण्याचा धोका ० . ७ टक्के वाढत असल्याचे दिसून येते . त्यामुळे वृद्ध रुग्णांनी अधिक प्रमाणात थंडी असणाऱ्या भागामध्ये जाण्याचे शक्यतो टाळावे , असे लावल विद्यापीठाचे प्राध्यापक पियरे गोस्सेलिन यांनी म्हटले आहे ."
sports,"भारताचे माजी कर्णधार अजित वाडेकर यांचं बुधवारी मुंबईच्या जसलोक रुग्णालयात निधन झालं . वयाच्या ७७ व्या वर्षी वाडेकर यांनी अखेरचा श्वास घेतला . आपल्या कर्णधारपदाच्या काळात भारतीय संघाला इंग्लंडमध्ये पहिल्यांदा कसोटी मालिका जिंकवून देण्याच्या भीमपराक्रमाबद्दल वाडेकर यांचं नाव क्रिकेटच्या इतिहासात ओळखलं जातं . त्यांच्या निधनानंतर भारतीय क्रिकेटला वेगळी ओळख निर्माण करुन देणारा खेळाडू हरपल्याची भावना सर्वच स्तरातून व्यक्त केली जात आहे . भारताचे माजी दिवंगत क्रिकेटपटू दिलीप सरदेसाई यांचा वाडेकरांशी चांगला दोस्ताना होता . सरदेसाईंचे पुत्र , पत्रकार राजदीप सरदेसाई यांनी या दोन्ही खेळाडूंमधल्या एक लक्षात राहण्यासारख्या प्रसंगाची आठवण यावेळी करुन दिली . अवश्य वाचा – भारताचे माजी कर्णधार अजित वाडेकर यांचे निधन पहिले दोन कसोटी सामने अनिर्णित राखल्यानंतर , ओव्हलच्या मैदानात खेळवण्यात येणाऱ्या तिसऱ्या कसोटी सामन्यात भारतीय संघाला विजयाची संधी होती . दुसऱ्या डावात अजित वाडेकर आणि दिलीप सरदेसाई हे फलंदाजी करत होते . मात्र एक धाव घेताना दोघांमध्ये उडालेल्या गोंधळामुळे अजित वाडेकर धावबाद होऊन माघारी परतले . ही नेमकी कोणाची चूक होती असं राजदीप यांनी विचारलं असता वाडेकर म्हणाले , ” जर तू मला विचारशील तर धाव घेण्याचा निर्णय दिलीपचा होता . पण याबद्दल तु तुझ्या वडिलांना विचारशील तर ते असंच म्हणतील की ती धाव सहज पूर्ण करता आली असती . ” पतौडी यांच्यानंतर वाडेकर यांनी माझ्या वडिलांना आग्रहाने वेस्ट इंडिज दौऱ्यासाठी सहभागी करुन घेतलं होतं . राजदीप यांनी दोन खेळाडूंमधल्या आठवणींना उजाळा दिला . अवश्य वाचा – वाडेकरांचा धाडसी निर्णय आणि भारताचा इंग्लंडमधील पहिला मालिका विजय ओव्हल कसोटीत दुसऱ्या डावात माघारी परतल्यानंतर वाडेकर ड्रेसिंग रुममध्ये येऊन झोपले होते असाही किस्सा अनेकांना माहिती असेल . राजदीप यांच्याशी झालेल्या चर्चेत वाडेकर यांनी याप्रसंगाबद्दलचा खुलासा दिला होता . “हो , मी झोपण्याचा प्रयत्न केला होता . मात्र त्यानंतर आम्ही सामना जिंकणार होतो , त्यामुळे अतिउत्साहात काही विपरीत घडायला नको यासाठी मी डोळे मिटून शांत पडून राहिलो होतो . ” क्रिकेटसोबत अजित वाडेकर उत्तम स्वयंपाकही करायचे . “वाडेकरांनी बनवलेली कोळंबीची कढी आणि सोबत बिअर माझ्या वडिलांना प्रचंड आवडायचं . वाडेकरही आमच्या घरी मासे खाण्यासाठी यायचे . मात्र आज वाडेकरांच्या जाण्यामुळे ओव्हल कसोटीत ‘ती’ रनआऊटची विकेट कोणाच्या चुकीमुळे गेली ही चर्चा आता कायमची थांबेल . ” अशा शब्दांमध्ये राजदीप सरदेसाई यांनी वाडेकर यांच्याबद्दलच्या आठवणी जागवल्या . अवश्य वाचा – शालीन आणि शिस्तप्रिय कर्णधार"
lifestyle,"संगीतच्या माध्यमातून शिक्षण घेतल्याने त्याचा मेंदूच्या क्षमतेवर परिणाम होत असून , त्यामध्ये वाढ होत असल्याचे दिसून आले आहे . आवाज आणि नियंत्रण हालचाली योग्य ठेवण्यासाठी संगीत आवश्यक असल्याचे संशोधकांनी सांगितले . या संशोधनाचा फायदा स्ट्रोक आलेल्या रुग्णांना हालचाल करण्यासाठी हे संशोधन फायदेशीर ठरणार आहे . ब्रिटनच्या एडिनबर्ग विद्यापीठातील संशोधकांनी याबाबत अधिक संशोधन केले . त्यासाठी काम करण्यासाठी उजवा हात वापरणारे ३० स्वयंसेवक सहभागी झाले . त्यांना दोन गटांमध्ये विभागण्यात आले . त्यांना डाव्या हाताच्या बोटावर आधारित असलेले एक काम शिकण्यास दिले . एका गटास संगीताच्या मदतीने , तर दुसऱ्या गटास संगीताशिवाय ते काम पूर्ण करण्यास सांगितले . चार आठवडय़ांच्या सरावानंतर दोन्ही गटांनी तितकेच चांगले प्रदर्शन केले . त्यानंतर या दोन्ही गटांतील सदस्यांचा एमआरआय काढण्यात आला . यामध्ये ज्या गटाने संगीताच्या मदतीने काम केले , त्यांच्या मेंदूच्या क्षमतेमध्ये वाढ झाल्याचे दिसून आले . त्यांच्या o्रवणविषयक आणि इतर क्षेत्रांतील हालचालीसंबंधित भागामध्ये बदल आढळून आला . ज्या गटाने संगीताशिवाय हे काम पूर्ण केले त्यांच्यामध्ये हा बदल दिसून आला नाही , असे संशोधकांनी सांगितले . मेंदूच्या पेशीतील यंत्रणांमध्ये कशा प्रकारे बदल घडून येतात यावर अभ्यासामध्ये लक्ष केंद्रित करण्यात आले होते . हे संशोधन स्ट्रोक आलेल्या रुग्णांसाठी फायदेशीर ठरेल , असे संशोधकांनी सांगितले . यापुढील वर्षांमध्ये यावर अधिक संशोधन अपेक्षित असून , यामध्ये अनेक लोकांना सहभागी करून घेणे आवश्यक आहे . संगीतामुळे आपल्या शरीरामध्ये अनेक प्रकारचे सकारात्मक बदल दिसून येतात . संगीत हालचाल करण्यासाठी प्रोत्साहन देत असल्याचे आपल्याला बऱ्याच काळापासून माहिती असल्याचे , संशोधकांनी सांगितले . हे संशोधन ‘मेंदू आणि आकलन’ या नियतकालिकामध्ये प्रसिद्ध करण्यात आले आहे ."
sports,"भारतास सुदीरामन कप सांघिक बॅडमिंटन स्पर्धेतील सलामीच्या साखळी लढतीत डेन्मार्कविरुद्ध १ - ४ पराभव पत्करावा लागला ; पण सिंधूच्या विजयाबरोबरच मिश्र आणि महिला दुहेरीतील कडवी लढत ही भारताची जमेची बाजू ठरली आहे . ऑस्ट्रेलियातील वेस्ट कोस्टमधील स्पर्धेत सांघिक लढतीत दुहेरी ही भारताची कायम कमकुवत बाजू मानली जाते ; मात्र या वेळी वेगळेच दिसले . अश्विनी आणि सिक्की रेड्डीने जागतिक क्रमवारीत दुसऱ्या असलेल्या डेन्मार्कच्या जोडीविरुद्ध मॅच पॉइंटही मिळवला होता . चारेक मॅच पॉइंट वाचवल्यावर अश्विनी - सिक्कीने मॅच पॉइंट मिळवला होता ; पण तो सत्कारणी लावता आला नाही . अश्विनीने मिश्र दुहेरीतही चांगली चमक दाखवली . तिने सात्विकराजच्या साथीत डेन्मार्कच्या जोडीला तीन गेमपर्यंत कडवी लढत दिली . अजय जयराम जागतिक क्रमवारीत तिसऱ्या असलेल्या व्हिक्टर ॲक्सेलसेन याच्याविरुद्ध दोन गेममध्येच पराजित झाला . अजयने यापूर्वी व्हिक्टरला दोनदा हरवले आहे ; पण तो सामन्यात १९ गुणच जिंकू शकला . पुरुष दुहेरीत मनू अत्री - सुमीत रेड्डीचा पराभव पूर्ण एकतर्फी नव्हता , हेच समाधान लाभले . ऑलिंपिक रौप्यपदक विजेत्या सिंधूने लौकिकास साजेसा खेळ केला . पहिल्या गेममध्ये तिला झुंजावे लागले ; पण दुसरा गेम तिने झटपट संपवला . लिने किएफेल्ट २१ - १८ , २१ - ६ . अश्विनी पोनप्पा - सिक्की रेड्डी वि . वि . रायतर कॅमिला - पेडेरसन ख्रिस्तियाना २१ - १८ , १५ - २१ , २१ - २३ ) ."
entertainment,"अखिल महाराष्ट्र नाट्य विद्यामंदिर समितीच्या वतीने देण्यात येणाऱ्या विष्णुदास भावे नाट्यपुरस्कारासाठी यंदा अभिनेते मोहन जोशी यांची निवड करण्यात आली आहे . येत्या ५ नोव्हेंबर रोजी अखिल भारतीय नाट्य संमेलनाचे अध्यक्ष जयंत सावरकर यांच्या हस्ते मोहन जोशी यांना हा पुरस्कार प्रदान करण्यात येईल , अशी माहिती समितीचे अध्यक्ष डॉ . शरद कराळे ही माहिती दिली . ‘दरवर्षी रंगभूमी दिनानिमित्त रंगभूमीची प्रदीर्घ सेवा करणाऱ्या कलाकारास विष्णुदास भावे गौरव पदकाने सन्मानित करण्यात येते . रंगभूमी क्षेत्रातील हे मानाचे पदक असून आजवर बालगंधर्व , केशवराव दाते , आचार्य अत्रे यांच्यापासून ते जयंत सावरकर यांच्यापर्यंत अनेक दिग्गज रंगकर्मी , नाटककार , लेखकांना या पुरस्काराने सन्मानित करण्यात आले आहे , ’ असे डॉ . कराळे म्हणाले . वाचा : ओमर अब्दुल्ला आणि अदनान सामी यांच्यात ‘ट्विटर - वॉर’ मोहन जोशी यांची ‘नाथ हा माझा’ , ‘प्रेमाच्या गावा जावे’ , ‘आसू आणि हासू’ ही नाटके गाजली . त्यानंतर चित्रपट क्षेत्रात त्यांनी प्रवेश केला आणि अनेक भूमिका गाजवल्या . सध्या ते अखिल भारतीय मराठी नाट्य परिषदेच्या अध्यक्षपदाची धुरा सांभाळत आहेत ."
sports,"मोहालीमध्ये भारतीय संघाने न्यूझीलंडविरुद्धच्या तिसऱया एकदिवसीय सामन्यात सात विकेट्सने दणदणीत विजय साजरा केला . विराट कोहलीच्या नाबाद १५४ धावांच्या जोरावर न्यूझीलंडच्या २८६ धावांच्या खडतर आव्हानाचा भारतीय संघाने यशस्वी पाठलाग करत विजयाची नोंद केली . भारतीय संघाने या विजयासह पाच सामन्यांच्या मालिकेत २ - १ अशी आघाडी घेतली आहे . मोहालीच्या स्टेडियमवर आज कोहलीच्या नजाकती फटक्यांची आतषबाजी क्रिकेट रसिकांना पाहायला मिळाली . तर कर्णधार महेंद्रसिंग धोनीने ८० धावांचे महत्त्वपूर्ण योगदान दिले . किवींच्या आव्हानाचा पाठलाग करताना भारतीय संघाची सुरूवात निराशाजनक झाली होती . अजिंक्य रहाणे ( ५ ) हेन्रीच्या गोलंदाजीवर स्वस्तात झेलबाद झाला , तर रोहित शर्मा देखील १३ धावांवर पायचीत होऊन माघारी परतला . संघाची सलामी जोडी स्वस्तात तंबूत दाखल झाल्यानंतर कर्णधार धोनीने मैदानात येण्याचा महत्त्वपूर्ण निर्णय घेतला . धोनीने संयमी सुरूवात करून कोहलीला चांगली साथ देण्यास सुरूवात केली . हळूहळू दोघांनीही मैदानात जम बसविण्यास सुरूवात केल्यानंतर दोघांची भागीदारी फुलत गेली . धोनी आणि कोहली यांनी तिसऱया विकेटसाठी तब्बल १५१ धावांची भागीदारी रचली . धोनी ८० धावांवर झेलबाद झाला . पण त्यावेळी भारतीय संघाने सामन्यावर मजबूत पकड निर्माण केली होती . कोहलीने भारतीय संघाच्या धावसंख्येला पुढे नेत आपले २६ वे आंतरराष्ट्रीय एकदिवसीय शतक साजरे केले . सामन्याच्या अखेरपर्यंत मैदानात राहून कोहलीने भारतीय संघाला विजय प्राप्त करून दिला . ४९ व्या षटकात कोहलीने ट्रेंट बोल्टची जोरदार धुलाई केली . बोल्टच्या षटकात २२ धावा वसुल केल्यानंतर मनिष पांडेने अखेरच्या षटकात मिड ऑनवर चौकार मारून विजयावर शिक्कामोर्तब केले . पांडेने नाबाद २८ धावा केल्या . विराट कोहलीला सामनावीराच्या पुरस्काराने गौरविण्यात आले . तत्पूर्वी , भारतीय संघाने या सामन्यात पुन्हा एकदा नाणेफेक जिंकून क्षेत्ररक्षणाचा निर्णय घेतला होता . न्यूझीलंडने भारत दौऱयात तब्बल सातव्यांदा नाणेफेकीचा कौल गमावला . न्यूझीलंडच्या डावाची सुरूवात चांगली झाली होती . गप्तीलने आक्रमक रुप धारण केले होते . त्यामुळे सलामीजोडी फोडण्याची गरज असताना उमेश यादवने भारतीय संघाला पहिले यश मिळवून दिले . यादवने गप्तीलला ( २७ ) पायचीत केले . त्यानंतर केन विल्यमसन आणि लॅथम यांनी संयमी फलंदाजी करत संघाच्या धावसंख्येला आकार देण्यास सुरूवात केली . दोघांनीही मैदानात जम बसविण्यास सुरूवात केली होती . भारतीय संघाला विकेटची नितांत गरज असताना भारतीय संघाचा कामचलावू गोलंदाज केदार जाधवने भारतीय संघाला महत्त्वपूर्ण यश मिळवून दिले . केदार जाधवने विल्यमसनला ( २२ ) पायचीत केले . रॉस टेलर सुरूवातीला चाचपडताना दिसला पण खेळपट्टीचा नूर ओळखल्यानंतर टेलरच्या फलंदाजीला बहर आला . रॉस टेलर आणि टॉम लॅथम यांनी अर्धशतकी भागीदारी रचली . टेलर आणि लॅथम मैदानात असताना न्यूझीलंडच्या धावसंख्येची सरासरी पाहता संघ तीनशेचा आकडा गाठेल असा अंदाज होता . किवी सामन्यावर पकड निर्माण करत असल्याचे दिसत असताना अमित मिश्राने रॉस टेलरला ( ४४ ) बाद केले . धोनीने अफलातून स्टम्पिंग करून टेलरला माघारी धाडले . टेलर बाद झाल्यानंतर केदार जाधवने पुन्हा एकदा भारतीय संघाला यश मिळवून दिले . अँडरसन मोठा फटका मारण्याच्या नादात स्वस्तात झेल बाद झाला . त्यानंतर राँचीला देखील धोनीने स्टम्पिंग करून माघारी धाडले आणि सामन्याच्या ३० व्या षटकात भारतीय संघाने सामन्यात पुनरागमन केले . १५३ धावांवर ३ विकेट असणाऱया न्यूझीलंडची स्थिती ७ बाद १८० धावा अशी झाली . न्यूझीलंडची आठवी विकेट देखील स्वस्तात पडली . पण जेम्स नीशाम आणि मॅट हेन्री जोडी संघासाठी तारणहार ठरली . दोघांनी नवव्या विकेटसाठी ८४ धावांची भागीदारी रचून संघाला २५० चा आकडा गाठून दिला . जेम्स निशामने ५७ धावांची महत्त्वपूर्ण खेळी साकारली , तर हेन्रीने ३९ धावांवर नाबाद राहिला . अखेरच्या षटकाच्या चौथ्या चेंडूवर न्यूझीलंडची शेवटची विकेट पडली . किवींनी भारतीय संघासमोर विजयासाठी २८६ धावांचे आव्हान ठेवले आहे . भारतीय संघाकडून केदार जाधव आणि उमेश यादव यांनी प्रत्येकी तीन विकेट्स घेतल्या , तर बुमराह आणि मिश्रा यांनी प्रत्येकी दोन विकेट्स मिळवल्या . India vs New Zealand : दिवसभरातील अपडेट्स"
sports,"कबड्डीसाठी आयुष्य वेचणारे संघटक कबड्डी खेळाच्या प्रचार व प्रसारासाठी आपले अखंड आयुष्य वेचणारे सच्चे संघटक रमेश देवाडीकर ( ६६ वष्रे ) यांचे शनिवारी सकाळी डोंबिवलीतील राहत्या घरी हृदयविकाराच्या झटक्याने निधन झाले . महाराष्ट्र राज्य कबड्डी असोसिएशनचे सरकार्यवाह आणि ठाणे जिल्हा कबड्डी असोसिएशनचे सरचिटणीस म्हणून त्यांनी कबड्डीसाठी निष्ठेने कार्य केले . कबड्डी खेळासाठी स्थापन झालेल्या डोंबिवलीतील छत्रपती शिवाजी क्रीडा मंडळाचे देवाडीकर हे उत्साही कार्यकर्ते होते . मागील ३० ते ३५ वर्षे त्यांनी राज्याच्या विविध भागात फिरून कबड्डी रुजवण्यासाठी नेटाने प्रयत्न केले . या धडपडीमुळे त्यांना ठाणे व राज्य कबड्डी असोसिएशनमध्ये मानाची पदे मिळाली . डोंबिवलीत जिल्हा , राज्य , अखिल भारतीय पातळीवरील अनेक स्पर्धाचे नियोजन करीत खेळाडू घडवण्यात महत्त्वाची भूमिका बजावली . मैदानावरील कार्यकर्ता , कुशल प्रशिक्षक , जबाबदार स्वयंसेवक म्हणून देवाडीकर यांची ओळख होती . कबड्डीमहर्षी बुवा साळवी यांच्या निधनानंतर राज्य कबड्डी असोसिएशनचे प्रभारी सरकार्यवाह हे पद त्यांच्याकडे सुपूर्द करण्यात आले . त्यानंतरच्या निवडणुकीत ते त्या पदावर निवडूनही आले . परंतु हे पद त्यांना फार काळ उपभोगता आले नाही . दीड - दोन वर्षांच्या अंतराने ठाणे जिल्हा कबड्डी असोसिएशनच्या झालेल्या निवडणुकीत त्यांचा पराभव झाला आणि त्यांना राज्य संघटनेतील आपले पद सोडावे लागले . डोंबिवली येथील रामनगर - शिव हिंदू स्मशानभूमीत त्यांच्या पार्थिवावर शनिवारी सायंकाळी अंत्यसंस्कार झाले . त्यावेळी क्रीडा क्षेत्रातील मान्यवर सहभागी झाले होते ."
sports,"आशियाई कुमार रौप्यपदक विजेता किसन तडवी याने शेवटच्या दहा मीटर अंतरात मुसंडी मारून महापौर चषक वरिष्ठ राज्य मैदानी स्पर्धेत दहा हजार मीटर शर्यतीचे सुवर्णपदक जिंकले . महिलांमध्ये संजीवनी जाधव ( नाशिक ) हिला या शर्यतीचे विजेतेपद मिळाले . शिवछत्रपती क्रीडानगरीत रविवारपासून सुरू झालेल्या या स्पर्धेत दहा हजार मीटर अंतराची शर्यत विलक्षण रंगतदार झाली . पंचवीस फेऱ्यांच्या या शर्यतीत तडवी व कालिदास हिरवे यांच्यात प्रथम स्थानासाठी चुरस दिसून आली . शेवटच्या दहा मीटर अंतरात तडवी याने जोरदार मुसंडी मारून हिरवे याला मागे टाकले . त्याने हे अंतर ३१ मिनिटे ५६ . ५ सेकंदात पार केले . हिरवे याने त्यानंतर एक सेकंदाने अंतिम रेषा पार केली . पुरुषांच्या उंच उडीत सर्वेश खुशारे ( सांगली ) याला सुवर्णपदक मिळाले तर गोळाफेकीत श्रीनिवास कराळे ( अहमदनगर ) याला प्रथम स्थान मिळाले . महिलांमध्ये संजीवनी हिने दहा हजार मीटर अंतराची शर्यत ३७ मिनिटे ७ . ६० सेकंदात जिंकली . पुण्याच्या अर्चना आढाव हिने १५०० मीटर अंतराच्या शर्यतीत सुवर्णपदक मिळविले . हे अंतर पार करण्यास तिला ४ मिनिटे ४० सेकंद वेळ लागला . ठाण्याच्या श्रद्धा घुले हिने लांब उडीत सुवर्णपदक ( ५ . ९६ मीटर ) पटकाविले . तिचीच सहकारी सारा व्होरा हिने थाळीफेकीत प्रथम स्थान ( ३५ . ८ मीटर ) मिळविले . गटवार निकाल पुरुष - उंच उडी - १ . सर्वेश खुशारे , २ . मुकेशसिंग . गोळाफेक - १ . श्रीनिवास कराळे , २ . मेलविन थॉमस . महिला - लांब उडी - १ . श्रद्धा घुले , २ . अस्मिता डावरे . १५०० मीटर धावणे - १ . अर्चना आढाव , २ . रिशुसिंग . १० हजार मीटर धावणे - १ . संजीवनी जाधव , २ . संगीता नायक . थाळीफेक - १ . सारा व्होरा , २ . श्रुती व्होरा ."
lifestyle,"Maruti Suzuki भारतीय बाजारात 21 नोव्हेंबर रोजी आपल्या नव्या Ertiga एमपीव्हीचं ( मल्टी पर्पज व्हेइकल ) नेक्स्ट जनरेशन मॉडेल लाँच करणार आहे . त्यामुळे सध्या बाजारात असलेल्या Ertiga ची जागा नवी Ertiga घेणार आहे . Ertiga चं नवं मॉडेल कंपनीच्या सर्व डिलर्सकडे उपलब्ध झाल्यानंतर सध्या बाजारात असलेल्या मॉडेलचं उत्पादन पूर्णतः थांबवण्यात येणार आहे . नवं मॉडेल लाँच झाल्यानंतर जुन्या मॉडेलचं नाव बदललं जाईल अशी शक्यता आधी वर्तवली जात होती , मात्र नवं मॉडेल लाँच झाल्यानंतर सध्या बाजारात असलेल्या मॉडेलचं उत्पादन पूर्णतः थांबवण्यात येणार असल्याचं कंपनीने स्पष्ट केलं आहे . मारुती सुझुकीने एप्रिल 2012 मध्ये Ertiga चं सध्या बाजारात असलेलं मॉडेल लाँच केलं होतं . त्यानंतर ऑक्टोबर 2015 मध्ये या मॉडेलचं मिड - सायकल अपडेट आणलं होतं . 2012 मध्ये लाँचिंग झाल्यापासून आतापर्यंत कंपनीने जवळपास 4.2 लाख युनिट्सची विक्री केली आहे . सध्याचं मॉडेल 1.4 - लिटर पेट्रोल आणि 1.3 - लिटर डिझेल इंजिनमध्ये उपलब्ध आहे . लाँचिंगच्या काही काळानंतर कंपनीने पेट्रोल व्हर्जन 4 - स्पीड ऑटोमॅटिक ट्रांसमिशनसह सादर केलं होतं . मारुतीची Ertiga ग्राहकांच्या चांगल्याच पसंतीस उतरली आहे . मिड - साइज बजट एमपीव्हीमध्ये ही कार बरीच पॉप्युलर आहे . या सेगमेंटमध्ये होंडा बीआर - व्ही , रेनॉ लॉजी आणि काही महिन्यांपूर्वीच लाँच झालेल्या महिंद्रा मराजोचा समावेश आहे ."
entertainment,"ज्येष्ठ नाटककार महेश एलकुंचवार लिखित आणि चंद्रकांत कुलकर्णी दिग्दर्शित ‘वाडा चिरेबंदी’ या नाटकाच्या यशस्वी मंचनानंतर नुकतेच रंगभूमीवर आलेले ‘वाडा’ नाटय़त्रयीतले दुसरे नाटक ‘मग्न तळ्याकाठी’सह या दोन्ही नाटकांचे सलग प्रयोग रविवारी पुण्यातील बालगंधर्व रंगमंदिरात रसिकांच्या हाऊसफुल्ल प्रतिसादात सादर झाले आणि व्यावसायिक मराठी रंगभूमीवर प्रथमच एक इतिहास घडला . अशा प्रकारे नाटय़त्रयीचे सलग प्रयोग सादर झाल्याचा इतिहासही याच लेखक - दिग्दर्शक द्वयीच्या नावे १९९४ साली ‘आविष्कार’ या नाटय़संस्थेच्या बॅनरखाली झालेल्या ‘वाडा चिरेबंदी’ , ‘मग्न तळ्याकाठी’ आणि ‘युगान्त’च्या सलग नऊ तासांच्या सादरीकरणाने प्रायोगिक रंगभूमीवर नोंदवला गेला होता . त्यावेळी या त्रिनाटय़धारेचे ३६ प्रयोग महाराष्ट्रभरात झाले होते . परंतु दुर्दैवाने त्याचे ध्वनिचित्रफितीच्या स्वरूपात दस्तावेजीकरण न झाल्याने त्या नाटय़ेतिहासाच्या केवळ ऐकीव गोष्टींवरच नाटय़रसिकांना आजवर समाधान मानावे लागत होते . व्यावसायिक मराठी रंगभूमीवर मात्र अशा तऱ्हेने सलग नाटय़त्रयीच काय , पण नाटय़द्वयीही आतापर्यंत सादर झालेली नाही . हे साहस मराठी व्यावसायिक रंगभूमीवरच नव्हे , तर भारतीय रंगभूमीवरही कधीच केले गेले नव्हते . ‘जिगीषा’ आणि ‘अष्टविनायक’ निर्मित ‘वाडा’ नाटय़द्वयीच्या या सलग सादरीकरणाने पुण्यात हा इतिहास पुनश्च एकदा रचला गेला . या ऐतिहासिक क्षणाचे साक्षीदार होण्यासाठी महाराष्ट्राच्या विविध भागांतील जाणकार रसिक आवर्जून उपस्थित होते . बालगंधर्व रंगमंदिरात दुपारी १ वाजता ‘वाडा चिरेबंदी’चा , तर सायंकाळी सव्वापाच वाजता ‘मग्न तळ्याकाठी’चा प्रयोग रसिकांच्या हाऊसफुल्ल गर्दीत सादर झाला . अनेक रसिकांना तिकिटे न मिळाल्याने दोन्ही प्रयोगांच्या वेळी निराश होऊन माघारी परतावे लागले . साडेचारशेहून अधिक रसिकांनी हे दोन्ही नाटय़प्रयोग सलग अनुभवले . सनई - चौघडय़ाचे मंगल सूर , बालगंधर्वच्या प्रांगणात काढलेली देखणी रांगोळी , प्रवेशद्वारावर लावलेले दोन्ही नाटकांचे आकर्षक , लक्षवेधी बॅनर्स आणि एखाद्या लग्नकार्यासाठी सजून यावे तसे मोगऱ्याचे गजरे माळून आलेल्या महिला प्रेक्षक असा उत्सवी माहोल बऱ्याच वर्षांनंतर रसिकांनी या ‘वाडा’द्वयीच्या निमित्ताने अनुभवला . महेश एलकुंचवार लिखित ‘वाडा चिरेबंदी’ , ‘युगान्त’ नाटय़त्रयी , ‘मौनराग’ आदी पुस्तकांवरही यावेळी रसिकांच्या उडय़ा पडल्या . ‘वाडा’ - भाग १ व २ च्या या सलग सादरीकरणानंतर रसिकांनी नाटकातील समस्त कलावंतांना उभे राहून अभिवादन केले . दिग्दर्शक चंद्रकांत कुलकर्णी यांनी या नाटय़द्वयीच्या प्रथमच सादरीकरणाच्या निमित्ताने आपले मनोगत यावेळी व्यक्त केले . पुणेकर रसिकांच्या आग्रहाखातरच आपण ‘वाडा’चा हा दुसरा भाग सादर केल्याचे त्यांनी सांगताच रसिकांतून एक गृहस्थ उठून उभे राहिले आणि त्यांनी आपणच हा आग्रह धरला होता , असे सांगून यापुढील ‘युगान्त’ हे ‘वाडा’ त्रयीतले तिसरे नाटकही सादर व्हावे , अशी विनंती केली . सलग नाटय़द्वयीचा अनुभव घेणाऱ्या एका प्रातिनिधिक रसिकाचा यावेळी सत्कार करून कलावंतांनीही रसिकांप्रती आपली कृतज्ञता व्यक्त केली ."
lifestyle,कंगनानं गेल्याच आठवड्यात ७१ व्या कान फिल्म फेस्टिव्हलला उपस्थिती लावली . कानला उपस्थित राहण्याचं कंगनाचं हे पहिलंच वर्ष होतं . पण बॉलिवूडच्या ‘क्वीन’नं पहिल्याच दिवशी आपल्या सगळ्यात हटके स्टाईलनं सगळ्यांचं लक्ष आपल्याकडे वेधून घेतलं . पदार्पणातच कंगानाच्या प्रत्येक लूकची सर्वाधिक चर्चा रेड कार्पेटवर पाहायला मिळाली . फॅशनविश्वातील अनेक जाणकारांकडून तिला प्रशंसाही मिळाली . कंगनानं ज्या आत्मविश्वासानं आपल्या डिझानर आऊटफिटची निवड केली होती ती निवड तिनं योग्य ठरवली . पहिल्याच दिवशी साडी नेसून रेड कार्पेटवर आपल्या रेट्रो लूकनं घाळाय करणाऱ्या कंगनानं कानच्या दुसऱ्या दिवशी Nedret Taciroglu या ब्रँडच्या शिमर जम्प सुटची निवड केली होती . रेड कार्पेटवर बॉलिवूडची ही क्वीन एका बंडखोर राणीप्रमाणे दिसत होती . रेड कार्पेटवर अवतरण्यापूर्वी कंगनानं Elisabetta Franchi चा मिनी ड्रेस निवडला होता . तिची ही निवडही सगळ्यांनाच आवडली . आकाशी रंगाचा मिनी ड्रेस त्यावर वेगवेगळे आर्ट पॅच सगळ्यांचंच लक्ष वेधून घेत होते . हातात Tod ब्रँडची छोटी पर्स आणि Dior चा सनग्लासेस असा कंगनाचा समर लूक अनेकांना आवडला . बॉलिवूडमधल्या काही मोजक्या अभिनेत्रींपैकी कंगना अशी अभिनेत्री आहे जी नेहमीच आपल्या स्टाईलबाबत वेगवेगळे प्रयोग करून पाहायला कधीच कचरत नाही . तिचे बरेच स्टाईल स्टटमेंट बोल्ड असले तरी बॉलिवूडची ही ‘रिवॉल्वर रानी’ यात अधिक शोभून दिसते . तिचा कानमधला हा लूकही तसाच होता . कानच्या पहिल्याच दिवशी रेड कॉर्पेट वॉकसाठी कंगनानं दीपिकासारखीच झुहेर मुरादच्या कलेक्शनलाच पसंती दिली होती . फिक्कट राखाडी रंगातल्या या गाऊननं कंगनानं अनेकांचं लक्ष वेधून घेतलं . कंगनाचे आतापर्यंतचे कान फिल्म फेस्टीव्हलमधले सगळेच ड्रेस अनेकांना आवडले त्यातला रेड विगन लेदर ड्रेस हादेखील अनेकांच्या पसंतीस उतरताना दिसत आहे .
entertainment,"हिंदी चित्रपट जगतात विनोदी भयपट अपवादाने निर्माण होतात . मात्र आता हेच आव्हान ‘कुत्ते कि दुम’ या नव्या चित्रपटाने पेलले आहे . हा नवा विनोदी भयपट प्रदर्शनासाठी सज्ज झाला असून या चित्रपटाच्या संगीताचे अनावरण करण्यात आले . प्रसिद्ध निर्माते आणि दिग्दर्शक सावनकुमार टाक यांनी हे अनावरण केले आहे . या चित्रपटाचे लेखक - दिग्दर्शक सुनील पटेल असून ते या चित्रपटाचे केवळ दिग्दर्शकच नाहीत तर लेखक आणि संगीतकार सुद्धा आहेत . निर्माती सोनिका पटेल , सहनिर्माती शुभ चांदनी पटेल , सादरकर्ते सत्येन्द्र त्रिपाठी यांच्या या चित्रपटाच्या संगीत अनावरण सोहळ्याप्रसंगी चित्रपटाची गाणी आणि ट्रेलर मान्यवरांना दाखवण्यात आली . या चित्रपटात तान्या दांग , जस बोपाराय , ललित सिंह राव , राज़ रहमान अली आणि सन्नी मुख्य भूमिकेत आहे . सावनकुमार हे या कार्यक्रमाचे प्रमुख पाहुणे होते . यावेळी योगेश लखानीही उपस्थित होते . जो सतत चुका करतो त्याची गोष्ट सांगणारा हा इंडियन करीफिल्म्सचा ‘कुत्ते कि दुम’ येत्या २ नोव्हेंबरला प्रदर्शित होणार आहे ."
sports,सातत्यपूर्ण कामगिरी करून महिला जागतिक बुद्धिबळ अजिंक्यपद स्पध्रेत आगेकूच करणाऱ्या ग्रँडमास्टर द्रोणावली हरिकाला उपांत्य फेरीच्या पहिल्या लढतीत पराभवाचा धक्का सहन करावा लागला . चीनच्या टॅन झोंगयीने ४४ चालींमध्ये हरिकावर मात करून १ - ० अशी आघाडी घेतली . जागतिक बुद्धिबळ स्पध्रेत सलग तिसऱ्यांदा उपांत्य फेरीत प्रवेश करणाऱ्या हरिकाला चीनच्या खेळाडूने कोणतीच संधी दिली नाही . जवळपास ही लढत एकहाती झाली . त्यामुळे परतीच्या लढतीत हरिकाला विजय मिळवावाच लागेल . जर तसे करण्यात ती यशस्वी झाली तर पुन्हा कोंडी फोडणाऱ्या दोन लढतींमधून हरिकाला पुनरागमन करण्याची संधी मिळेल ; पण परतीच्या लढतीत बरोबरी किंवा पराभव झाल्यास हरिकाचे आव्हानही संपुष्टात येईल . पांढऱ्या मोहऱ्यांनी खेळणाऱ्या झोंगयीची सुरुवात आश्वासक वाटली नाही . त्यामुळे पहिल्या टप्प्यात हरिकाने तिला तुल्यबळ लढत दिली . मात्र चिनी खेळाडूने योग्य डावपेच आखून मध्यंतरापर्यंत सामन्यावर पकड घेतली . त्यामुळे हरिकाला बचावात्मक खेळ करावा लागला . त्यानंतर झोंगयीने योग्य चाली आखून ४६व्या चालीत विजय निश्चित केला . दुसऱ्या उपांत्य फेरीत अनेक नाटय़मय वळणानंतर रशियाच्या अॅलेक्झांड्रा कोस्टेनियूकला सुरुवातीच्या आघाडीनंतरही युक्रेनच्या अॅना मुझीचुकविरुद्ध पराभव पत्करावा लागला . ६४ चालींच्या या लढतीत काळ्या मोहऱ्यांनी खेळणाऱ्या अॅनाने चतुराईने खेळ करत बाजी मारली . त्यामुळे परतीच्या लढतीत तिला आगेकूच करण्यासाठी बरोबरीही पुरेशी आहे .
sports,"देशातील काळा पैसा बाहेर काढण्यासाठी केंद्र सरकारने निश्चलनीकरणाचा निर्णय घेतला . गेल्या महिन्याभरात या निर्णयामुळे मोठय़ा प्रमाणात त्रास देशवासीयांना सोसावा लागत आहेच . त्याचबरोबर या निर्णयाचा मोठा फटका क्रिकेटच्या सच्च्या चाहत्यांनाही बसला आहे . इंग्लंडमधून आलेले चाहते , ‘बार्मी - आर्मी’ आणि भारताच्या कट्टर क्रिकेटप्रेमींचीही या निर्णयामुळे ससेहोलपट होत आहे . निश्चलनीकरणाचा निर्णय झाला आणि त्यानंतर लगेचच भारत आणि इंग्लंड यांच्यातील पहिल्या कसोटी सामन्याला राजकोट येथे प्रारंभ झाला . या सामन्यासाठी इंग्लंडच्या चाहत्यांनी तिकिट्स ऑनलाइन खरेदी केल्या होत्या . पण या खरेदीची पावती घेऊन प्रत्येकाला तिकीट खिडकीवर जावे लागते आणि पैसे भरून सामन्याच्या तिकिट्स घ्याव्या लागतात . भारतात आल्यावर इंग्लंडच्या चाहत्यांकडे जास्त करून पाचशे आणि हजारांच्या नोटा होत्या . या नोटा तिकीट खिडकीवर घेण्यास नकार देण्यात आला . या पाचशे आणि हजारांच्या नोटांवर बंदी आल्यामुळे त्यांना तिसऱ्या दिवशी या तिकिट्स मिळाल्या . पण त्यानंतर अजूनपर्यंतही त्यांना या निर्णयाचा त्रास सहन करावा लागत आहे . या निर्णयाबाबत ‘बार्मी - आर्मी’चा ग्रॅहम स्टीफन्सन म्हणाला की , ‘‘आम्ही सामने पाहण्यासाठी भारतात आलो आहोत . आमच्याकडे कुठला काळा पैसा असणार ? त्यामुळे या निर्णयाचा सर्वात जास्त त्रास आम्हाला झाला आहे . भारतामध्ये येण्यापूर्वीच आम्ही डॉलर्सचे रूपांतर रुपयांमध्ये केले होते आणि जवळपास साऱ्याच नोटा पाचशे आणि हजाराच्या होत्या . त्यामुळे या नोटा बदलणे अतिशय अडचणीचे ठरले . पर्यटकांसाठी तरी केंद्र सरकारने या नोटाबदलीसाठी विशेष सुविधा करायला हवी होती . पण तसे काहीच घडताना दिसत नाही . ’’ याबाबत इंग्लंडचे चाहते ख्रिस जॉन म्हणाले की , ‘‘या निर्णयाचा सन्मान करायला हवा . पण या निर्णयाची योग्य अंमलबजावणी कशी करता येईल , याकडे सरकारने लक्ष द्यायला हवे होते , ते सरकारकडून झालेले नाही . आम्ही भारतात येण्यापूर्वी पैसे बदलले होते , पण काही डॉलर्स आमच्या जवळ ठेवले होते . या डॉलर्समुळे आम्ही आतापर्यंत तगलो आहोत . नोटा बदली करण्यासाठी आमचे खाते भारतात नाही आणि मध्यस्थी करणाऱ्या व्यक्ती फार जास्त शुल्क आकारत आहेत . या परिस्थितीमध्ये आम्ही नेमके काय करावे , याचे उत्तर सरकारने द्यायला हवे . ’’ भारताचा धरमवीर हा विकलांग असला तरी क्रिकेटवरील प्रेमाखातर जवळपास प्रत्येक सामन्यासाठी ‘बॉल बॉय’ म्हणून हजेरी लावतो . या निर्णयाबाबत तो म्हणाला की , ‘‘जवळपास प्रत्येक सामने पाहायला मी जात असतो . त्यामुळे गाठीशी जास्त पैसेही ठेवावे लागतात . प्रवासासाठी पाचशे आणि हजाराच्या नोटा जास्त करून वापरल्या जातात . त्यामुळे या निर्णयाचा जबर मनस्ताप मला सहन करावा आहे . निर्णय जाहीर झाल्यावर नोटा बदली करण्यासाठी काही दिवस मला कुणीही मदत केली नाही . पण मुंबई क्रिकेट असोसिएशनच्या संघटनेने मला याबाबत चांगली मदत केली . पंतप्रधान नरेंद्र मोदी यांच्या निर्णयाचे स्वागत करायला हवे . पण त्यामुळे सामान्यांना होणार त्रास कधी कमी होणार , याचे उत्तर सापडत नाही . ’’ भारताचा माजी महान क्रिकेटपटू सचिन तेंडुलकरचा निस्सीम चाहता सुधीर गौतम हासुद्धा भारताच्या जवळपास प्रत्येक सामन्याला उपस्थित असतो . या निर्णयाबद्दल तो म्हणाला की , ‘‘निश्चलनीकरणाचा त्रास साऱ्यांनाच भोगावा लागत आहे . मला प्रायोजकत्व देणाऱ्या लोकांना या गोष्टीचा त्रास झाला आणि त्याचा परिणाम माझ्यावरही झाला . पण प्रत्येक निर्णयाच्या चांगल्या आणि वाईट बाजू असतात . त्यामुळे या निर्णयामधून जे काही चांगले आहे ते आपण घ्यायला हवे . ’’"
sports,"दोन ऑलिंपिक पदके जिंकणारा मल्ल सुशीलकुमारच्या आंतरराष्ट्रीय पुनरागमनाला दुखापतीचा ब्रेक लागला आहे . आशियाई विजेतेपद स्पर्धा तोंडावर आलेली असताना सुशीलने गुडघा दुखापतीचे कारण देत माघार घेतली . आशिया पात्रता स्पर्धेसाठी त्याने हरविलेल्या आणि त्याच्याबरोबरच वाद झालेला प्रवीण राणाच आता या आशियाई विजेतेपद स्पर्धेत जाणार आहे . ही स्पर्धा कझाकिस्तान येथे २७ फेब्रुवारी ते ४ मार्च या दरम्यान होत आहे . ऑलिंपिक पदकानंतर सुशीलकुमार आखाड्याच्या बाहेरच अधिक गाजला आहे . रिओ ऑलिंपिकसाठी नरसिंग यादव पात्र ठरल्यानंतर वाद गाजू लागले आहेत . राष्ट्रीय अजिंक्यपद स्पर्धेत अखेरच्या तीन लढतीत प्रतिस्पर्ध्यांनी घेतलेली माघार आणि यामध्ये समावेश असलेल्या प्रवीण राणाने उभे केलेले आव्हान ; तसेच पोलिसांत केलेली तक्रार यामुळे सुशीलकुमार चर्चेत राहिला आहे . आगामी राष्ट्रकुल स्पर्धा आणि त्यानंतरची आशियाई स्पर्धा यावर सुशीलने लक्ष केंद्रित केले आहे . त्यासाठी राणाविरुद्धची पात्रता लढत त्याने जिंकली होती ; परंतु त्या लढतीत सुशीलकुमारच्या समर्थकांनी आपल्याला मारहाण केल्याची आणि जिवे मारण्याची धमकी दिल्याची पोलिसात तक्रार केली होती . त्यानंतर झालेल्या कुस्ती लीगमध्ये सुशीलने माघार घेतली होती . पात्रता सामन्यातच आपला गुडघा दुखावला होता , त्यातून अजून तंदुरुस्त झालो नसल्याचे सुशीलने सांगितले आहे . कुस्ती लीग संपल्यानंतर राणाच्या तक्रारीवर चौकशी सुरू होणार होती ; तसेच कुस्ती महासंघानेही सुशीलला नोटीस दिलेली आहे . या सर्व पार्श्वभूमीवर सुशीलने दुखापतीचे कारण देत माघार घेतली असावी , अशी चर्चा भारतीय कुस्ती वर्तुळात सुरू आहे . आशियाई अजिंक्यपद स्पर्धा नव्या गटानुसार आणि दोन दिवसांची ( दुसऱ्या दिवशी पदकांच्या लढती ) होणार आहे . या बदलत्या रचनेसाठीही सुशील अजून मानसिकदृष्ट्या तयार नसावा , अशीही चर्चा आहे ."
sports,"गोलंदाजांच्या डोक्यावरून , तर कधी पंचांच्या डोक्यावरून मारलेला हा उत्तुंग फटका आणि षटकार . . . समालोचन करताना असे वर्णन नेहमीच ऐकायला मिळते ; मात्र फलंदाजाने मारलेला हा फटका गोलंदाजाच्या डोक्याला लागला आणि षटकार असे वर्णन बुधवारी नुसते ऐकायलाच मिळाले नाही , तर बघायलाही मिळाले . न्यूझीलंडमधील एका स्थानिक सामन्यात ही घटना घडली . ऑकलंड आणि कॅंटरबरी यांच्यात हा फॉर्ड करंडकासाठी अंतिम सामना सुरू होता . ऑकलंडची फलंदाजी सुरू असताना १९व्या षटकात फलंदाज जीत रावल याने गोलंदाज ॲण्ड्रयू एलिस याच्या चेंडूवर जोरदार फटका मारला . चेंडू गोलंदाज एलिसच्या डोक्याला लागला . चेंडूचा वेग इतका होता की चेंडू एलिसच्या डोक्याला लागून थेट सीमारेषेबाहेर गेला . पंचांनी प्रथम चौकार दिला ; मात्र तिसऱ्या पंचाच्या निर्णयानंतर त्यांनी तो षटकार दिला . एलिसला लगावलेला रावलचा हा दुसरा षटकार होता . घटनेनंतर रावलने एलिसच्या जवळ जाऊन त्याची विचारपूस केली . एलिस काही वेळ ड्रेसिंगरूममध्ये गेला . चेक - अप केल्यावर त्याला तंदुरुस्त ठरवण्यात आले . एलिस पुन्हा मैदानात आला आणि नंतर त्याने सहा षटके गोलंदाजी करून दोन गडी बाद केले . या घटनेचा व्हिडिओ व्हायरल झाला आणि तो चांगलाच लोकप्रिय झाला . रावलने १५३ चेंडूंत १० चौकार आणि चार षटकारांसह १४९ धावांची खेळी केली . त्याच्याच खेळीच्या जोरावर ऑकलंड संघाने ६ बाद ३०४ धावा केल्या . प्रतिस्पर्धी संघ ३७ . २ षटकांत १९७ धावांत आटोपला ."
sports,"पहिल्या डावात श्रीलंकेच्या फलंदाजीला लवकर गुंडळण्यात भारतीय गोलंदाजांना यश आलं , तरीही दुसऱ्या डावात मात्र भारतीय फलंदाजांना चांगलीच झुंज द्यावी लागली . कुशल मेंडीस आणि दिमुथ करुणरत्ने यांनी दुसऱ्या विकेटसाठी १९१ धावांची भागीदारी केली आणि सामन्यात लंकेचं आव्हान कायम ठेवलं . रविचंद्रन अश्विनने पहिल्या डावात ५ विकेट घेतल्या . ५ किंवा ५ पेक्षा जास्त बळी घेण्याची अश्विनची ही २६ वी वेळ ठरली . या बाबतीत अश्विनने भारताच्या हरभजन सिंहला मागे टाकलंय . आजच्या दिवसात कोलंबोच्या मैदानात १० विक्रमांची नोंद करण्यात आली . ० – ५० पेक्षा कमी कसोटींमध्ये २ हजार धावा आणि २०० कसोटी बळी घेण्याचा विक्रम रविचंद्रन अश्विनच्या नावे , आतापर्यंत कोणताही खेळाडूला हा विक्रम साधता आलेला नाहीये . याआधी सर रिचर्ड हेडली यांनी ५४ कसोटींमध्ये हा विक्रम केला होता . मात्र अश्विनने ५१ कसोटींमध्ये हा विक्रम आपल्या नावे केला आहे . १ – पहिल्या डावात श्रीलंका ४३९ धावांनी पिछाडीवर होती , लंकेच्या इतिहासातली आतापर्यंतची ही सर्वात मोठी पिछाडी ठरली आहे . २ – सर्वात जलद १५० बळी घेणारा रविंद्र जाडेजा दुसरा भारतीय गोलंदाज ठरला . याआधी रविचंद्रन अश्विनच्या नावे हा विक्रम आहे . जाडेजा या सामन्यात सर्वात जलद १५० बळी घेणारा डावखुरा गोलंदाजही ठरला आहे . ३ – श्रीलंकेत पाहुण्या संघाने उभारलेली ही सर्वाधीक तिसरी धावसंख्या आहे . याआधी भारतानेच २००९ साली गॉल कसोटीत ७०७ धावांचा डोंगर उभा केला होता . ३ – पहिल्या डावात भारताची ही तिसरी सर्वात मोठी आघाडी ठरली . याआधी २००७ साली ढाका कसोटीत बांगलादेशविरुद्ध पहिल्या डावात भारताला ४९२ धावांची आघाडी मिळाली होती . ६ – घरच्या मैदानाबाहेर भारताच्या सहा फलंदाजांनी ५० पेक्षा जास्त धावा काढण्याची ही दुसरी वेळ ठरली . ९ – कुशल मेंडीस श्रीलंकेकडून फॉलोऑन स्विकारल्यानंतर शतक ठोकणारा नववा फलंदाज ठरला . याव्यतिरीक्त मेंडीस भारताने फॉलोऑन दिल्यानंतर शतक ठोकणारा १५ वा फलंदाज ठरलाय . २६ – ५ किंवा ५ पेक्षा जास्त बळी घेण्याची रविचंद्रन अश्विनची ही २६ वी वेळ . याआधी हा विक्रम हरभजन सिंहच्या नावावर होता . त्याने २५ वेळा ही किमया साधली आहे . या यादीत अनिल कुंबळे पहिल्या क्रमांकावर आहे , त्याने ३५ वेळा ही किमया साधली आहे . ८१ – २४ कसोटी सामन्यांनंतर मोहम्मद शमीने घेतलेल्या विकेट , असा विक्रम करणारा तो तिसरा भारतीय जलदगती गोलंदाज ठरलाय . १९१ – फॉलोऑन स्विकारल्यानंतर कुशल मेंडीस आणि दिमुथ करुणरत्ने यांच्यात १९१ धावांची भागीदारी ही सर्वात मोठी भागीदारी ठरली ."
sports,"आशियाई स्पर्धेचे आव्हान वेगळेच असते . त्यामुळे अमूक एक खेळाडू पदक मिळविलेच असे छातीठोकपणे सांगता येणे कठीण आहे . अर्थात , ऍथलेटिक्समधील यशात मुलींचा वाटा अधिक असेल यात शंका नाही . अंदाज व्यक्त करायचा झाला , तर आठ ते दहा पदके मिळतील असे वाटते . यातही हिमा दास , सीमा पूनीया यांना मी प्राधान्य देईन . हिमाला सुवर्णपदकासाठी बहारिनच्या सल्वा नासेर , अमिनत जमाल आणि भारताचीच निर्मला यांचे कडवे आव्हान राहील . त्यामुळे हिमाला सुवर्णपदकासाठी वैयक्तिक कामगिरी उंचवावी लागेल . 4 बाय 400 रिले शर्यतीतही भारताला सुवर्णपदकासाठी संघर्ष करावा लागेल . पंधराशे मीटर रिले शर्यतीत पी . यू . चित्राला नामी संधी आहे . संजीवनी जाधवसमोरही लांब पल्ल्याच्या शर्यतीत जपानचे आव्हान असेल . सुधालाही पदकाचा रंग बदलण्यासाठी स्वतःचा विक्रम मोडावा लागेल . कुणीतरी पदक जिंकू शकते . कुणाचे पदक थोडक्यात हुकेल , त्याची हुरहुर त्यांना कायम राहील . मात्र , हा अनुभव घेऊन पुढच्या प्रवासाला निघावेच लागेल , हेच भारतीय धावपटूंना माझे सांगणे असेल . या वेळी जे भारतीय पदक जिंकतील ते नक्कीच नशीबवान असतील . कारण , त्यांना स्पर्धापूर्व अनेक सुविधा सहज उपलब्ध होत आहेत . आम्हाला सुविधांसाठी प्रतीक्षा करावी लागायची . त्यामुळेच पदकाचे क्षण आठवले , की खेळायला सुरवात केल्यापासून ते ध्येयपूर्तीपर्यंतचा कालावधी डोळ्यांसमोरून जातो . त्यामुळेच प्रतिकूल परिस्थितीतून मिळविलेल्या चार पदकांवर आजही समाधानी आहे . खूप काही करायचे राहून गेले असे अजिबात वाटत नाही . बॅंकॉक स्पर्धेत 1500 मीटरला ज्योतीर्मयी सिकदर , 5 हजार मीटर शर्यतीत इंडोनेशियाच्या धावपटू यांचे तगडे आव्हान होते . त्यात चार महिने आधी राष्ट्रीय शिबिरातून वगळण्यात आले होते . त्यामुळे या दडपणातही पदकाची कमाई माझी भूक वाढवणारी होती . पुढील 2002च्या स्पर्धेत चीन , जपानच्या धावपटूंचे आव्हान राहिले . त्यापूर्वीच्या सिडनी ऑलिंपिकमधील दुखापतीमुळे माझ्यावर टीका झाली होती . त्यामुळेच बुसानच्या स्पर्धेत एक सुवर्ण आणि एक ब्रॉंझपदक मिळवून टीकाकारांना उत्तर दिल्याचे वेगळेच समाधान मी अनुभवले . एशियाडमधील भारताचे स्थान 3रे भारताला मिळालेली पदके 74 सुवर्ण 96 रौप्य 112 ब्रॉंझ 282 एकूण पुरुष 52 सुवर्ण , 64 रौप्य , 77 ब्रॉंझ महिला 22 सुवर्ण 32 रौप्य 35 ब्रॉंझ अन्य देशांची कामगिरी चीन 300 सुवर्ण 197 रौप्य 109 ब्रॉंझ जपान 151 सुवर्ण 186 रौप्य 203 ब्रॉंझ स्पर्धेचा कालावधी ः 25 ते 30 ऑगस्ट 2018"
sports,"वाढत्या वयामुळे धोनीला त्याच्या फॉर्मवरून लक्ष्य केलं जात असलं तरी ऑस्ट्रेलियाचा माजी फिरकीपटू शेन वॉर्न मात्र धोनीच्या पाठिशी उभा राहिला आहे . धोनीला कुणासमोर स्वतःला सिद्ध करण्याची गरज नाही , असे शेन वॉर्नने म्हटले आहे . आयपीएलमध्ये धोनी रायझिंग पुणे सुपरजाएंट्स संघाचे प्रतिनिधित्व करतो आहे . स्पर्धा सुरू होण्यापूर्वीच धोनीला कर्णधारपदावरून हटवून स्टीव्ह स्मिथला कर्णधार करण्यात आले . त्यानंतर धोनीच्या फॉर्मवरूनही त्याला लक्ष्य करण्यात आले . इतकेच नव्हे , तर सौरव गांगुली आणि मायकेल क्लार्क यांनीही धोनीच्या सध्याच्या फॉर्मवर प्रश्नचिन्ह उपस्थित केले . तर सोशल मीडियावरही धोनीच्या निवृत्तीबाबत चर्चा सुरू झाली . सेहवागनेही धोनीची ताकद समजून घेण्यासाठी आयपीएल ही काही योग्य स्पर्धा नाही , असे म्हणून ‘कॅप्टनकुल’ला पाठिंबा दिला . सेहवागनंतर आता शेन वॉर्न देखील ‘टीम धोनी’मध्ये सामील झाला आहे . धोनी हा क्रिकेटच्या सर्व प्रकारातला मास्टरक्लास खेळाडू आहे . तो एक उत्कृष्ट कर्णधार आहे आणि अनेकांचे प्रेरणास्थान देखील . धोनीला कुणासमोर स्वतःला सिद्ध करून दाखविण्याची अजिबात गरज नाही , असे ट्विट शेन वॉर्न याने केले . धोनीला यंदाच्या आयपीएलमध्ये रायझिंग पुणेकडून खेळताना पाच सामन्यांमध्ये केवळ ६१ धावा करता आल्या आहेत . निर्धारित षटकांमध्ये धोनीच्या नेतृत्त्वाचे कसब आपण याआधी पाहिले आहे . पण त्याच्याकडून लौकिकाला साजेशी कामगिरी होत नसल्याने अनेकांकडून त्याच्या फॉर्मबाबत आता प्रश्नचिन्ह उपस्थित केले जात आहेत . आयपीएलनंतर होणाऱ्या आयसीसीच्या चॅम्पियन्स करंडक स्पर्धेनंतर तो निवृत्त होण्याची शक्यता आहे ."
entertainment,"उत्तम विनोदवीर , संवाद लेखक , दिग्दर्शक म्हणून ओळख मिळवलेले अभिनेते कादर खान यांचा बॉलिवूडमधला प्रवास नक्कीच सोप्पा नव्हता . अत्यंत हालाखीच्या परिस्थितीतून वर आलेले कादर खान यांचं खासगी आयुष्यदेखील चित्रपटाइतकंच नाट्यमय होतं . उत्तम अभिनयासाठी त्यांना एका वृद्धानं १०० रुपयाची नोट बक्षीस म्हणून दिली होती . बालपणी मिळालेलं हे बक्षीस त्यानं कित्येक वर्ष जपून ठेवलं होतं , मात्र परिस्थितीमुळे त्यांना ही नोट खर्च करावी लागली होती . आईवर उपचार करण्यासाठी डॉक्टरला खांद्यावर उचलून घेऊन आले होते कादर खान कादर खान ८ - ९ वर्षांचे असतील तेव्हा त्यांचं नाटक पाहायला एक ज्येष्ठ व्यक्ती आली होती . कादर खान यांच्या अभिनयकौशल्यानं प्रभावित झालेल्या या ज्येष्ठ व्यक्तींनं त्यांना १०० रुपयाची नोट बक्षीस म्हणून दिली होती . ही नोट तुझ्या सर्वोत्तम अभिनयाची पोचपावती असं सांगत त्या व्यक्तीनं भावी आयुष्यासाठी त्यांना शुभेच्छा दिल्या होत्या . पहिल्यांदाच एवढी मोठी रक्कम भेट म्हणून मिळाल्यानंतर कादर खानही खूप खूश होते . ही नोट त्यांनी कित्येक वर्षे त्यांनी जपून ठेवली होती . मात्र घरची परिस्थिती हालाखीची असताना बक्षीस म्हणून मिळालेली हीच नोट त्यांच्या कामी आली होती . घरात कठीण परिस्थिती असताना त्यांनी किराणा माल भरण्यासाठी हिच १०० रुपयांची नोट खर्च केली होती . …आणि त्या प्रसंगानंतर अमिताभ बच्चन - कादर खान यांच्या मैत्रीत दुरावा अशरफ खान यांनी मला पहिली संधी दिली दिली . त्यांच्यामुळेच गरीब कुटुंबात राहणारा मी राजकुमारची भूमिका करू लागलो असंही ते एका मुलाखतीत म्हणाले होते . अशरफ खान यांनी कादर खान यांना स्मशानभूमीत उभं राहून अभिनय करताना पाहिलं होतं ."
entertainment,"माजी पंतप्रधान इंदिरा गांधी यांनी लागू केलेल्या आणीबाणीवर आधारित चित्रपटातील नील नितीन मुकेशच्या भूमिकेबद्दल बॉलिवूडमध्ये चांगलीच चर्चा रंगली होती . अखेर या चित्रपटातील नीलची भूमिका पक्की झाली आहे . मधुर भांडारकर दिग्दर्शित आगामी ‘इंदु सरकार’ चित्रपटामध्ये नील नितिन मुकेश संजय गांधी यांच्या भूमिकेत दिसणार आहे . गेल्या काही दिवसांपासून संजय गांधी यांच्या भूमिकेविषयी रंगलेल्या चर्चेवर दिग्दर्शक मौन बाळगून होते . या चित्रपटामध्ये सुप्रिया विनोद इंदिरा गांधींची व्यक्तिरेखा साकारताना दिसणार आहे . या दोन कलाकारांशिवाय चित्रपटामध्ये किर्ती कुल्हारी आणि ‘अहिल्या’ फेम टोटा रॉय चौधरी देखील दिसणार आहेत . या चित्रपटाला अनु मलिक आणि बप्पी लाहिरी यांनी संगीत दिले आहे . चित्रपटाच्या चित्रीकरणाला मागील वर्षी डिसेंबरमध्ये सुरुवात झाली आहे . यावर्षीच हा चित्रपट प्रेक्षकांच्या भेटीला येणार असून चित्रपटाच्या प्रदर्शनाची तारिख अद्याप पक्की झालेली नाही . बॉलिवूड अभिनेता अनुपम खेर यांनी ३ जानेवारीला मधुर भांडारकर यांच्या आगामी चित्रपटाच्या चित्रीकरणाला सुरुवात केली . या चित्रपटामध्ये प्रेक्षकांना हेलावून सोडण्याची क्षमता असल्याचे त्यांनी म्हटले होते . अनुपम यांच्या अभिनयाचे कौतुक करताना मधुर भांडारकर यांनी ५०० चित्रपटानंतरही अनुपम खेर यांच्यातील कामातील जोश कौतुकास पात्र असल्याचे म्हटले होते . नीलच्या वैयक्तिक आयुष्याविषयी बोलायचे तर , ९ फेब्रुवारीला बी टाऊनचा हॅण्डसम हंक अभिनेता नील नितीन मुकेश विवाहबंधनात अडकला . गेल्या काही दिवसांपासून बी टाऊन आणि एकंदर कलाविश्वामध्ये लग्नाचे उत्साही वारे वाहत आहेत . २०१६ मध्येही काही सेलिब्रिटींनी लग्नगाठ बांधत आयुष्याच्या एका नव्या वाटेवर चालण्याचा निर्णय घेतला आहे . त्यातच २०१७ च्या सुरुवातीला अभिनेता नील नितीन मुकेशच्या नावाचाही समावेश झाला . उदयपूर येथील एका आलिशान हॉटेलमध्ये नील आणि रुक्मिणीने एकमेकांना सात जन्म साथ देण्याचे वचन देत एका नव्या प्रवासाला सुरुवात केली होती ."
entertainment,"मुंबई : अतिशय मेहनत करून अभिनेता नवाजुद्दीन सिद्दिकीने आपले करिअर घडवले . आता हा अभिनेता आपली आत्मकथा लिहिणार आहेत . विशेष बाब म्हणजे , हे आत्मकथन मुलाखत वजा असेल . या पुस्तकाचे नाव दि इन्क्रिडिबल लाइफ ऑफ दि ड्रामा किंग ऑफ इंडिया असे असेल . नवाजुद्दीन सिद्दीकी याबाबात बोलताना नवाज म्हणाला , ' या पुस्तकावर आम्ही जवळपास दोन वर्षे काम करत आहोत . मी एका खूप छोट्या गावातून आलो आहे . तिथून आज मी अभिनेता होण्यापर्यंतचा प्रवास यात मी उलगडला आहे . आता दोन महिन्यांत या पुस्तकाचे अनावरण होईल . ' नवाज खूप छोट्या गावातून आला आहे . मी आज जो काही आहे , त्यात माझे आई वडील आणि माझे गावकरी यांचा मोठा सहभाग आहे . माझ्या आयुष्यातील अनेक गमतीदार गोष्टी लोकांना यातून कळतील असेही तो म्हणाला . नवाजची ही मुलाखत , रितुपर्णा चटर्जी यांनी घेतली आहे ."
sports,"भारतीय संघाने आपल्या ऐतिहासिक ५०० व्या आंतरराष्ट्रीय कसोटी विजय प्राप्त केल्यानंतर कर्णधार विराट कोहलीने आनंद व्यक्त केला , पण उरीतील हल्ल्याबाबत बोलताना कोहलीला दुःख अनावर झाले . एक भारतीय म्हणून या हल्ल्याने नक्कीच मनाला तीव्र वेदना झाल्या . अशा घटनांमुळे देशातील प्रत्येक नागरिकाच्या मनाला वेदना होतात , सीमा रेषेवर वारंवार होणारे हल्ले हे अत्यंत दुर्देवी आहे , अशा शब्दांत विराट कोहीलीने आपली भावना व्यक्त केली . वाचाः …म्हणून भारतीय संघाला ५०० वी कसोटी जिंकता आली काश्मीर खोऱयातील उरी येथील भारताच्या लष्करी तळावर दहशतवाद्यांनी केलेल्या हल्ल्यात भारताचे १८ जवाने शहीद झाले होते . उरीतील हल्ला पाकिस्तान पुरस्कृत असल्याचीही माहिती पुढे आली . भारतीय जवानांनीही प्रत्युत्तरात १० दहशतवाद्यांना कंठस्नान घातले होते . सध्या या हल्ल्याची लष्करी चौकशी सुरू आहे . वाचाः कानपूर कसोटीतील पराभवानंतर न्यूझीलंड संघाला आणखी एक धक्का कानपूरमधील कसोटी विजयानंतर पत्रकार परिषदेत बोलत असताना विराट कोहलीने उरीतील हल्ल्याबाबत दुःख व्यक्त केले . तो म्हणाला की , मी एक भारतीय आहे आणि देशातील प्रत्येक भारतीयाला या हल्ल्यामुळे वेदना झाल्या असतील . हल्ल्यामुळे आपल्यालाच इतक्या वेदना झाल्या तर जे जवान शहीद झाले त्यांच्या कुटुंबियांना किती वेदना झाल्या असतील याची कल्पनाही करता येत नाही . शहीद झालेल्या जवानांना माझा सलाम आणि त्यांच्या कुटुंबियांच्या दुःखात मी सहभागी आहे . वाचाः भारतीय संघाची ऐतिहासिक ५०० व्या कसोटीवर विजयी मोहोर भारतीय संघाने कानपूर कसोटी १९७ धावांनी जिंकली . या विजयासह भारताने न्यूझीलंडविरुद्धच्या तीन कसोटी सामन्यांच्या मालिकेत १ - ० ने आघाडी घेतली आहे . कसोटीच्या पाचव्या दिवशी फिरकीपटू अश्विनने आपल्या फिरकी जादूने किवींना गारद केले . अश्विनने दुसऱया डावात तब्बल ६ विकेट्स घेतल्या , तर जडेजाने एका फलंदाजाला माघारी धाडले . मोहम्मद शमीनेही दोन महत्त्वपूर्ण विकेट्स घेतल्या . कानपूरच्या ग्रीनपार्क स्टेडियमवरील भारतीय संघाची ही ५०० कसोटी होती . विराट कोहलीच्या नेतृत्त्वाखालील संघाने या कसोटीवर विजयी मोहोर उमटवली . दोन्ही डावात मिळून अश्विनने एकूण १० विकेट्स घेतल्या , तर जडेजाच्या खात्यात ६ विकेट्स जमा झाल्या . चेतेश्वर पुजारा आणि मुरली विजय यांनी दोन्ही डावात भारतीय संघाकडून शतकी भागीदारी रचली . मोक्याच्या क्षणी अर्धशतकी खेळी आणि सहा विकेट्स मिळवणाऱया रविंद्र जडेजाला सामनावीराच्या पुरस्काराने सन्मानित करण्यात आले ."
lifestyle,"हल्ली अनेकजण आपल्या आरोग्याबाबत जागरुक झाले आहेत . त्यामुळे व्यायाम आणि आहाराला आरोग्यात अनन्यसाधारण महत्त्व प्राप्त झाले आहे . चहा म्हणजे भारतीयांचा वीक पॉईंट म्हटले तरीही वावगे ठरणार नाही . मात्र मागच्या काही काळापासून चहा आणि कॉफी आरोग्यासाठी चांगली नसते याबाबत बरीच चर्चा झाली . मग अनेकांनी सामान्य चहा घेणे बंद केले . मात्र त्यामुळे ब्लॅक टी , लेमन टी यांसारख्या गोष्टींची मागणी वाढली . लेमन टी बनवणे सोपे असून तो शरीराचा क्लिंझर म्हणून उपयुक्त ठरतो . आता यामध्ये असे कोणते घटक असतात ज्याचे आरोग्याला फायदे होतात . याबाबत फारच कमी जणांना माहिती असते . पाहूयात लेमन टी पिण्याचे आरोग्यासाठी असणारे फायदे… लेमन टी म्हणजे नेमके काय ? लेमन टी म्हणजे कोरा चहा ज्यामध्ये लिंबू पिळलेले असते . लिंबामुळे या चहाला वेगळी चव येते . यामध्ये पाणी , चहा , साखर आणि लिंबू इतकेच असते . चहात लिंबू पिळल्याने त्याची केवळ चवच नाही तर रंगही बदलतो . क्लिंझर आणि डिटॉक्सिफायर शरीरातील अनावश्यक टॉक्सिन्स बाहेर पडण्यासाठी लेमन टीचा उपयोग होतो . याबरोबरच शरीरात असणारे विविध संसर्ग आणि आजार दूर होण्यासही लेमन टी उपयुक्त ठरतो . सर्दी आणि तापावरील उपचार लेमन टीमुळे सर्दी आणि ताप कमी होण्यास मदत होते . या चहाचा जास्त उपयोग व्हावा यासाठी यामध्ये थोडे आले टाकल्यास फायदा होतो . असा आले घातलेला चहा घेतल्यास घसेदुखीवरही आराम मिळतो . तसेच यामुळे प्रतिकारशक्ती वाढण्यास मदत होते . तसेच पावसाळी वातावरणात वाजणारी थंडी यामुळे कमी होण्यास मदत होते . नैसर्गिक अँटीसेप्टीक लिंबामध्ये निसर्गतः अँटीसेप्टीक गुण असतो . लेमन टीमध्ये अँटी बॅक्टेरीयल आणि अँटी व्हायरल घटक असतात . त्यामुळे एखाद्याला आधीपासून काही इन्फेक्शन किंवा आजार असतील तर ते बरे होण्यास मदत होते . त्वचेसाठी उपयुक्त आपली त्वचा छान नितळ असावी असे आपल्यातील बहुतांश जणांना वाटते . लिंबामध्ये व्हिटॅमिन सी असते , जे त्वचेसाठी अतिशय उपयुक्त असते . तसेच लिंबामध्ये अॅस्ट्रींजंटचे घटक असतात . त्यामुळे चेहऱ्यावरील पुरळ कमी होण्यास तसेच त्वचेच्या समस्या कमी होण्यास मदत होते ."
sports,"जगज्जेत्या जर्मनीला अखेर विश्वकरंडक स्पर्धेच्या सराव सामन्यातील विजयाचा दुष्काळ संपवल्याचे समाधान लाभले . त्यांनी या वर्षातील पहिलाच विजय मिळविताना सौदी अरेबियाचे कडवे आव्हान २ - १ असे परतविले . काही दिवसांवर आलेल्या विश्वकरंडक स्पर्धेतील लढतीत इराण , क्रोएशिया , स्वित्झर्लंडनेही बाजी मारली ; पण त्याच वेळी पोलंडला चिलीविरुद्ध २ - २ बरोबरी स्वीकारावी लागली . तीन दशकांत प्रथमच सलग पाच लढतींत जर्मनीस विजय लाभला नव्हता . त्यांनी ही कटू मालिका संपवण्याच्या उद्देशाने सुरवात केली . विश्रांतीस २ - ० आघाडी घेतली ; पण त्यानंतर त्यांनी सौदीचा प्रतिकार जेमतेमच रोखला . सामन्याच्या अंतिम टप्प्यात सौदीने आपण काय करू शकतो , याची झलकच फुटबॉल जगतास दिली . त्यांनी बचावावर भर देण्यास जर्मनीस भाग पाडले . एवढेच नव्हे तर हा बचाव वारंवार भेदलाही . भरपाई वेळेत सौदीची पेनल्टी किकची जोरदार मागणी फेटाळली गेली आणि जर्मनीने सुटकेचा निःश्वास सोडला . गोलच्या संधी सोडल्या . बचावात अनेक जागा सोडत प्रतिस्पर्ध्यांना आक्रमणाची संधी दिली . नशिबाची साथ असल्यामुळेच जिंकलो , असे जर्मनीचे मार्गदर्शक लोव यांनी सांगितले . त्याच वेळी प्रत्यक्ष स्पर्धेत नक्कीच प्रभावी कामगिरी होईल , असा दिलासा दिला . दरम्यान , क्रोएशियाने सुरवातीच्या पिछाडीनंतर सेनेगलला नमवले . स्वित्झर्लंडने जपानचा पराभव केला ."
entertainment,"सुपरस्टार रजनीकांत यांचा बहुप्रतिक्षित आणि बहुचर्चित ‘काला’ Kaala हा चित्रपट प्रदर्शनासाठी सज्ज झाला आहे . ७ जून रोजी जगभरात हा चित्रपट प्रदर्शित होणार आहे आणि त्यापूर्वीच ‘काला’ने तब्बल २३० कोटी रुपयांची कमाई केली आहे . धक्का बसला ना तुम्हाला ? प्रदर्शनापूर्वीच इतकी मोठी कमाई कशी ? तर सिनेप्रक्षेपणाचे आणि म्युझिक राइट्स विकून ‘काला’ने सुमारे २०० कोटींहून अधिक गल्ला जमवला आहे . कर्नाटक राज्याची कमाई यात समाविष्ट करण्यात आली नाही कारण तिथे या चित्रपटाच्या प्रदर्शनावर अद्याप प्रश्नचिन्ह आहे . कर्नाटक सोडता तामिळनाडूमध्ये ७० कोटी रुपये , आंध्रप्रदेश आणि निजाममध्ये ३३ कोटी रुपये , केरळात १० तर उर्वरीत देशात ७ कोटी रुपयांसाठी हे राइट्स विकले गेले . तर देशाबाहेर ४५ कोटी रुपयांना प्रक्षेपण राइट्स विकण्यात आले . अशाप्रकारे कर्नाटक वगळता एकूण १५५ कोटी रुपयांची कमाई झाली . याशिवाय म्युझिक राइट्सचे ७५ कोटी रुपये असल्याने एकूण कमाई सुमारे २३० कोटी रुपये इतकी झाली . Narendra Modi biopic : मोदी नव्हे तर परेश रावल देणार ‘मित्रोsss’ची हाक जर कर्नाटकमध्ये हा चित्रपट प्रदर्शित झाला तर सुमारे ३०० कोटी रुपयांपर्यंत ही कमाई जाऊ शकते असा अंदाज आहे . त्यामुळे प्रदर्शनापूर्वीच या चित्रपटाने रेकॉर्डब्रेक कमाई केली आहे असं म्हणायला हरकत नाही . रजनीकांत यांची दाक्षिणात्य राज्यांमधली क्रेझ तर साऱ्यांनाच माहित आहे . पा रंजीत दिग्दर्शित या सिनेमाची निर्मिती धनुषने केली आहे . सिनेमात रजनीकांत यांची मध्यवर्ती भूमिका आहे . यात रजनीकांत आणि नाना पाटेकर यांच्यातली जुगलबंदी पाहण्यासारखी असेल यात काही शंका नाही ."
entertainment,मला सख्खा भाऊ नाहीये . पण मी दरवर्षी सचिन गुरवला राखी बांधते . खरंतर आम्ही दोघही एकमेकांना राखी बांधतो . आमची ओळख चित्रपटसृष्टीतचं झाली . तेव्हापासून आमची चांगली मैत्री झाली . माझ्या आई - वडिलांची मी एकुलती एक मुलगी आहे . पण मला कधीचं भावंडांची कमतरता जाणवली नाही . मी एकटीचं असल्यामुळे माझे लहानपणापासून खूप लाड व्हायचे . त्यामुळे आपल्यावरचं प्रेम कोणाशी शेअर केलं जाऊ नये असचं मला वाटायचं . पण सचिन मला सख्ख्या भावासारखाचं आहे . जरी मला सख्खा भाऊ असता तर तो सचिनसारखाचं असला असता हे मी सांगू शकते . मी मूळची सांगलीची तर तो कोल्हापूरचा आहे . माझं पहिल नाटक मी कोल्हापूरात केलं होत . आमची गावं जवळपास असल्याने मला त्याच्याबाबत आणखीनच आपलेपणा वाटतो . आम्ही दोघंही आता कामानिमित्त बाहेर आहोत . त्यामुळे रक्षाबंधन दिनी जर आम्हाला भेटता आलं तर दरवर्षीप्रमाणे आम्ही एकमेकांना राखी बांधू . भेटवस्तूचं म्हणाल तर मी त्याच्याकडे काहीही मागते . त्याच्याकडे छान मोबाइलचं कव्हर असेल आणि मला ते आवडलं तर लगेच तो मला लगेचच ते कव्हर देतो . आमच्यासाठी छोट्या छोट्या भेटवस्तूदेखील खूप महत्त्वाच्या असतात . त्याची बायको समता आणि माझी खूप चांगली मैत्री असल्याने आमचं जणू एक कुटुंबच तयार झालं आहे . नुकताचं सईचा वाय झेड हा चित्रपट येऊन गेला . सईच्या इतर चित्रपटांप्रमाणेच यातही तिचा हटके लूक पाहावयास मिळतो . नेहमी आपल्या बोल्ड लूकसाठी प्रसिद्ध असणारी सई यात मात्र साध्या मुलीच्या भूमिकेत दिसते . शब्दांकन - चैताली गुरव
sports,"जेमी व्हॅर्डीचा दुहेरी धमाका ; संडरलँडवर २ - ० असा सहज विजय ; ३३ सामन्यांनंतर ७२ गुणांची कमाई जेमी व्हॅर्डीने दुसऱ्या सत्रात केलेल्या दोन अप्रतिम गोलच्या जोरावर लिस्टर सिटीने इंग्लिश प्रीमिअर लीग फुटबॉल स्पध्रेत संडरलँडवर २ - ० असा विजय मिळवून सात गुणांच्या आघाडीसह जेतेपदाच्या उंबरठय़ापर्यंत झेप घेतली आहे . लिस्टरने या विजयासह ३३ सामन्यानंतर ७२ गुणांची कमाई केली आहे , तर हॉटस्पूर ६५ आणि आर्सेनल ५९ गुणांसह अनुक्रमे दुसऱ्या व तिसऱ्या स्थानावर आहे . प्रशिक्षक क्लॉडिओ रॅनिएरी यांच्या मार्गदर्शनाखाली खेळणाऱ्या लिस्टरने ईपीएलमध्ये सलग पाच विजयाची नोंद करत जेतेपदावरील पकड अधिक मजबूत केली आहे . पहिले सत्र गोलशून्य राहिल्यानंतर दुसऱ्या सत्रात लिस्टरने दमदार पुनरागमन केले . ६६व्या मिनिटाला व्हॅर्डीने क्लबला १ - ० अशी आघाडी मिळवून दिली . संडरलँड क्लबकडून संघर्षमय खेळ झाला , परंतु त्यांना पराभव टाळता आला नाही . भरपाई वेळेत व्हॅर्डीने आणखी एक गोल करताना लिस्टरच्या विजयावर २ - ० असे शिक्कामोर्तब केले . रॅनिएरी म्हणाले की , ‘‘क्लबच्या चाहत्यांनी स्वप्न पाहणे सुरूच ठेवावे , परंतु आम्हाला लक्ष केंद्रित खेळ करणे कायम राखायचे आहे . घरच्या मैदानावर आता आम्हाला दोन खडतर क्लबना सामोरे जायचे आहे . आम्ही अजून काही साध्य केलेले नाही . ’’ अन्य निकाल टोदनम हॉटस्पूर ३ ( डेले अली ७० मि . , टॉबी अल्डेर्वेरेल्ड ७४ मि . , एरिक लॅमेला ७६ मि . ) वि . वि . मँचेस्टर युनायटेड लिव्हरपुल ४ ( अल्बेटरे मोरेनो ८ मि . , डॅनिएल स्टुरीड ३२ मि . , डिव्होक ओरीजी ५० व ६५ मि . ) वि . वि . स्टोक सिटी १ ( बोजान २२ मि . )"
sports,"रिअल माद्रिदचा अव्वल दर्जाचा खेळाडू ख्रिस्तियानो रोनाल्डोला युरोपियन फुटबॉल महासंघातर्फे दिला जाणारा सर्वोत्तम खेळाडूचा मान मिळाला आहे . कारकीर्दीत दुसऱ्यांदा त्याला हा मान मिळाला आहे . रोनाल्डोने रिअल माद्रिदमधील त्याचा सहकारी गॅरेथ बॅले व अॅटेलिटिको माद्रिदचा खेळाडू अन्तोनी ग्रिझमन यांना मागे टाकून हा पुरस्कार मिळवला . रोनाल्डोने यापूर्वी २०१३ - १४मध्ये हा पुरस्कार मिळवला होता . ‘‘पुन्हा हा सन्मान मिळाल्याबद्दल मला खूप आनंद झाला आहे . मात्र गॅरेथ व ग्रिझमन हेदेखील अव्वल दर्जाचे खेळाडू आहेत , ’’ असे रोनाल्डोने सांगितले . रिअल माद्रिद संघाने मे महिन्यात ११व्यांदा युरोपियन चषक जिंकला होता . त्यावेळी अंतिम फेरीत त्यांनी अॅटेलटिको संघाला पेनल्टी शूटआऊटद्वारे हरवले होते . त्यामध्ये रोनाल्डोने विजयी गोल केला होता ."
sports,"स्टीपलचेस प्रकारात सुधा सिंगची रिओवारी पक्की ; थाळीफेक प्रकारात कृष्णा पुनियाला सुवर्ण रिओ ऑलिम्पिकसाठी पात्र ठरलेल्या महाराष्ट्राच्या ललिता बाबरने दिल्ली येथे सुरू असलेल्या फेडरेशन चषक राष्ट्रीय अॅथलेटिक्स अजिंक्यपद स्पर्धेत ३००० मी . स्टीपलचेस प्रकारात स्वतःचाच विक्रम मोडत नव्या राष्ट्रीय विक्रमाची नोंद केली . ललिताने विक्रमासहित सुवर्ण पदकाची कमाई केली . सुधा सिंगने रौप्य पदकावर नाव कोरताना स्टीपलचेस प्रकारात रिओवारी पक्की केली . रिओ ऑलिम्पिकसाठी याआधीच पात्र ठरलेल्या ललिताने ९ मिनिटे , २७ . ०९ सेकंदांत शर्यत पूर्ण केली . सुधाने ९ मिनिटे आणि ३१ . ८६ सेकंदांत शर्यत पूर्ण केली . गेल्या वर्षी जागतिक अजिंक्यपद स्पर्धेत स्टीपलचेस प्रकारात आठव्या स्थानावर समाधान मानावे लागलेल्या ललिताने कामगिरीत आमूलाग्र सुधारणा करीत सरशी साधली . सुधा सिंगने मॅरेथॉन शर्यतीत रिओवारी पक्की केली होती . मात्र स्टीपलचेस प्रकारात ऑलिम्पिकसाठी पात्र ठरण्यासाठी सुधाला शेवटची संधी होती . सुधाने संधीचे सोने करताना दुसरे स्थान पटकावले . ‘‘स्टीपलचेस प्रकारात मला ऑलिम्पिकसाठी पात्र ठरायचे होते . मात्र २०१४ आशियाई स्पर्धेनंतर मी मॅरेथॉन प्रकारात खेळत असल्याने देशाबाहेरच्या स्पर्धाद्वारे ऑलिम्पिकसाठी पात्र ठरण्याची संधी मिळत नव्हती . ऑलिम्पिकसाठी पात्र ठरण्यासाठी ही शेवटची स्पर्धा होती . रौप्य पदकासह स्टीपलचेस प्रकारासाठी रिओवारी पक्की झाल्याने आनंद झाला आहे , ’’ असे सुधाने सांगितले . पुरुषांच्या ४०० मीटर शर्यतीत राजीव अरोकियाने ४५ . ४७ सेकंदांत शर्यत पूर्ण करत राष्ट्रीय विक्रमाची नोंद केली . मात्र रिओ ऑलिम्पिकसाठी पात्र ठरण्यासाठी आवश्यक असलेला ४५ . ४० सेकंदांच्या वेळेचा निकष त्याला गाठता आला नाही . महिलांमध्ये अनिल्डा थॉमसने सुवर्ण पदक पटकावले . तिने एम . आर . पुवम्माला मागे टाकत अव्वल स्थान पटकावले . थाळीफेक प्रकारात महिलांमध्ये कृष्णा पुनियाने ५५ . ०९ अंतरावर थाळी फेकत सुवर्ण पदकावर कब्जा केला . संदीप कुमारीने रौप्य तर नवजीत कौर ढिल्लनने कांस्य पदक पटकावले . १५०० मीटर शर्यतीत महिलांमध्ये ओ . पी . जैशाने सुवर्ण पदकावर नाव कोरले . ४ मिनिटे आणि १८ . ६९ सेकंदांत तिने शर्यत पूर्ण केली . पी . यू . चित्राने रौप्य तर आदेश कुमारीने कांस्य पदक मिळवले ."
sports,"विश्वकरंडक स्पर्धेच्या दुसऱ्या उपांत्य फेरीची आज लढत डर्बी - डर्बीचा किल्ला अभेद्य राखत ऑस्ट्रेलियास पराजित करण्याची आशा भारतीय महिला क्रिकेट संघ बाळगून आहे , पण सर्वोत्तम खेळास काहीच रोखू शकत नाही , असे सांगत ऑस्ट्रेलियाने विश्वकरंडक क्रिकेट स्पर्धेतील उपांत्य लढतीसाठी आपण सज्ज असल्याचा इशाराच दिला आहे . मिथाली राजने डर्बीतील काऊंटी ग्राऊंडवर या स्पर्धेतील चारही लढती जिंकल्या आहेत . त्यात यजमान इंग्लंडविरुद्धच्या सलामीच्या विजयाचाही समावेश आहे , तसेच याच मैदानावर भारताने ऑस्ट्रेलियाचे शेजारी न्यूझीलंडलाही हरवले आहे . मात्र ऑस्ट्रेलियाने गटसाखळीत भारतास आपली ताकद दाखवली आहे . या स्पर्धेत ५६ . १६ च्या सरासरीने धावा केलेल्या निकोल बोल्टन हिने ऑस्ट्रेलिया संघ वातावरणाशी पटकन जुळवून घेतो आणि डर्बीही यास अपवाद नसेल असेच सांगितले . आमच्या योजनांबाबत आम्हाला कोणतीही शंका नाही . सामना कुठे आहे हे आमच्यासाठी जास्त महत्त्वाचे नसते . आम्ही सर्वोत्तम खेळ केला , तर जिंकणारच याची खात्री आहे . डर्बीत खेळण्याचा अनुभव भारतासाठी मोलाचाच असेल , असे बोल्टनने सांगितले . सामन्यावरील पकड कधीही निसटून चालणार नाही , हे आम्ही पुरेपूर जाणतो . एखाद दिवशी सूर हरपला तर अन्य संघ तुम्हाला सहज मागे टाकतात , हे या स्पर्धेत दिसले आहे . त्यामुळे आम्ही लय मिळाली की ती सोडणार नाही , असेही तिने स्पष्ट केले . भारताची कर्णधार मिताली राज बहरात आहे . तिने ऑस्ट्रेलियाविरुद्धच्या याच स्पर्धेतील सामन्यांत अर्धशतक केले होते ; पण तो आता इतिहास झाला आहे असेच ती सांगते . सामन्यातील परिस्थितीस संघ कसा सामोरा जातो ते महत्त्वाचे असते . डर्बी हे आमचे जणू होम ग्राऊंड झाले आहे , पण जिंकण्यासाठी चांगला खेळही आवश्यक असतो . येथील वातावरण आम्ही पुरेपूर जाणतो . त्याचा फायदाच होईल , असे मितालीने सांगितले . दृष्टिक्षेपात आव्हान ऑस्ट्रेलियाने भारताविरुद्धच्या गेल्या आठपैकी सात लढती जिंकल्या आहेत भारताने यापूर्वी केवळ एकदा विश्वकरंडक स्पर्धेची अंतिम फेरी गाठली आहे ऑस्ट्रेलियाने ही स्पर्धा सहा वेळा जिंकली आहे या स्पर्धेतील गेल्या आठपैकी सात लढतींत ऑस्ट्रेलियाची सरशी भारताचा गेल्या २५ पैकी २२ एकदिवसीय लढतीत विजय ऑस्ट्रेलियाच्या मेग लॅनिंग हीची भारताविरुद्धच्या आठ सामन्यांनंतरची सरासरी ५९ . १"
entertainment,"अभिनेता पुलकित सम्राट आणि त्याची पत्नी श्वेता रोहिरा यांच्या वैवाहिक नात्यामध्ये लग्नानंतर अवघ्या एका वर्षातच खटके उडू लागले . सरतेशेवटी नात्यामध्ये आलेल्या तणावामुळे पुलकित आणि त्याच्या पत्नीने म्हणजेच श्वेताने या नात्याच्या बंधनातून मुक्त होण्याचा निर्णय घेतला . श्वेता आणि पुलकित घटस्फोटासाठी नुकतेच वांद्रे येथील कौटुंबिक न्यायालयात गेले होते . पण , न्यायालयातून बाहेर येताना मात्र पुलकितच्या चेहऱ्यावर प्रचंड राग दिसत होता . कौटुंबिक न्यायालयातून बाहेर येत असताना पुलकित आणि एका छायाचित्रकारामध्ये झटापटही झाली . संतोष नगरकर नामक छायाचित्रकार पुलकित आणि श्वेताचे काही फोटो काढण्यासाठी त्या ठिकाणी गेला होता . पण , ज्यावेळी त्याने पुलकित आणि त्याच्या पत्नीचे म्हणजेच श्वेताचे फोटो काढण्यास सुरुवात केली त्यावेळी पुलकित अचानक त्या छायाचित्रकाराच्या अंगावर धावून गेला . सदर घटनेसंबंधी डीएनएसोबत बोलताना नगरकर ( छायाचित्रकार ) यांनी त्यांची भूमिका स्पष्ट करत घडलेल्या घटनेची माहिती दिली . ‘पुलकित आणि श्वेता न्यायालयात दुपारी १ च्या सुमारास तेथे आले होते . जवळपास तीन तासांनंतर श्वेता आणि पुलकित न्यायालयातून बाहेर येताच कॅमेरा आणि प्रसारमाध्यमांची नजर चुकवून ते तेथून जात होते . पण , आम्ही त्यांचे फोटो घेण्यासाठी पुढे सरसावताच पुलकितने माझ्या अंगावर धावून येत थेट माझ्या शर्टाची कॉलर धरली . त्यावेळी पुलकितसोबत त्याचे वकिल आणि त्याचे अंगरक्षक होते . त्यांनीही आम्हाला धक्काबुक्की केली’ , असे नगरकर म्हणाले आहेत . दरम्यान , डीएनएच्या वृत्तामध्ये पुलकितचीही बाजू मांडण्यात आली आहे . ‘छायाचित्रकारांनी माझ्या काकांना , मला धक्का दिला आणि ते हे सगळं रेकॉर्ड करत होते . मला तेथून जाऊ द्यावे अशी विनंतीही मी त्यांना केली होती . पण , त्यांनी काही मला तेथून जाण्यास दिलेच नाही’ , असे पुलकितने सांगितले . या सर्व प्रकारामध्ये पुलकितच्या पत्नीने तेथून काढता पाय घेतला . सदर प्रकरणी श्वेता म्हणाली की , ‘तेथून निघाल्यानंतर अवघ्या काही मिनिटांमध्येच मला त्या घटनेबद्दल कळले . नशीब मी त्यावेळी तिथून निघाले होते . तुम्ही जेव्हा अशा प्रकारच्या क्षेत्रामध्ये येता तेव्हा तुमचे खासगी आयुष्य तुमच्यापुरताच मर्यादित राहात नाही . छायाचित्रकारांनी माझेही फोटो काढण्याचा प्रयत्न केला . पण , मी त्यांना काही विरोध केला नाही’ . पुलकितच्या या अशा वागण्यामुळे सध्या त्याच्याविषयीच्या विविध चर्चांना उधाण येत आहे . सोशल मीडियावरही यासंबंधीचो फोटो सध्या चर्चेचा विषय ठरत आहेत . पुलकीत गेल्या काही दिवसांमध्ये त्याच्या पत्नीसोबत चाललेल्या वादामुळे चर्चेत होताच . पत्नी श्वेता रोहिरासह त्याचा दुरावा आणि त्याची सहकलाकार यामी गौतम हिच्यासोबतची वाढती जवळीक हे पुलकित चर्चेत असण्यामागचे मुख्य कारण आहे असेही म्हटले जात आहे ."
entertainment,"सध्याच्या घडीला तरुणींच्या छेडछाडीचे अनेक प्रकार समोर येत असताना छोट्या पडद्यावरील कलाकाराने वास्तवात हिरोची भूमिका साकारल्याचे पाहायला मिळाले . मढ आयलंड येथील तरुणींचे चोरुन फोटो काढणाऱ्या टवाळखोर तरुणांना अमर उपाध्यायने धडा शिकवला आहे . स्टार प्लस वाहिनीवरील ‘साथ निभाना साथिया’ या मालिकेतून घराघरामध्ये पोहचलेल्या अमर उपाध्यायने तरुणींवर होणाऱ्या अन्याय रोखून खऱ्या हिरोची भूमिका निभावली असेच म्हणावे लागेल . ‘साथिया साथ निभाना’ या मालिकेचे सध्या मढ आयलंड येथे चित्रीकरण सुरु आहे . मालिकेच्या चित्रीकरणा वेळी अमर उपाध्यायने आयलंडवर तरुणींचे फोटो काढणाऱ्या टवाळखोर तरुणांना रोखून समाजाला महिलांविरोधातील अत्याचारांविरोधात जागृकतेचा संदेश दिला आहे . चित्रीकरणादरम्यान , तीन टवाळखोर तरुण समुद्र किनाऱ्यावरील तरुणींचे फोटो काढताना अमरने पाहिले . हे तरुण त्यांच्यासोबत नसल्याचे लक्षात आल्यानंतर अमरने त्यांच्याजवळ जाऊन तरुणींचे काढलेले सर्व फोटो डिलिट करायला सांगितले . यावेळी या टवाळखोर तरुणांसोबत त्याची शाब्दिक चकमकही झाली . ते तरुण फोटो डिलेट करत नसल्याचे लक्षात आल्यानंतर त्याने या तरुणांच्या हातातील कॅमेरा हिसकावून फोटो डिलिट केले . याप्रकरणाविषयी टाइम्सऑफ इंडियाशी बोलताना अमर उपाध्याय म्हणाला की , पहिल्यांदा हे तीन तरुण फोटोग्राफीचे प्रशिक्षण घेत असल्याचे वाटले . पण काही वेळानंतर त्याचा फोटो काढण्याच्या विकृत प्रकार माझ्या लक्षात आला . जबाबदार नागरिक म्हणून मी या विकृतीविरोधात पुढाकार घेतला . यावेळी समाजातील महिलांविरोधातील विकृत प्रकार थांबविण्यासाठी पुरुषांनी समोर यावे , असे आवाहन देखील केले . छोट्या पडद्यावरील अभिनयाने घराघरातील हिरोने वास्तवातील हिरोगिरीमुळे एक आदर्श उदाहरण समोर ठेवले आहे . आत्मरक्षणासाठी महिलांनी जागृक असायला हवे , असा संदेशही त्याने यावेळी दिला . काहीदिवसांपूर्वी केरळमधील अभिनेत्री भावना हिच्यावर अत्याचार झाल्याची घटना समोर आली होती . अभिनेत्रींवर ओढावलेल्या प्रसंगानंतर चित्रपटसृष्टीतून विविध प्रतिक्रिया उमटताना दिसले होते . मल्याळम , तेलगू आणि बॉलिवूडमधून संताप व्यक्त करण्यात आला होता . महिलांच्या सुरक्षेसंदर्भात प्रश्न देखील उपस्थित करण्यात आले होते . त्यानंतर आता अमर उपाध्यायने कलाकार मंडळी महिलाविरोधाती घटनांवर फक्त बोलतच नाहीत , तर वेळप्रसंगी अशा घटना रोखण्यासाठी देखील पुढाकार घेतात हे दाखवून दिले आहे . अमर उपाध्याय हे छोट्या पडद्यावरील लोकप्रिय नाव आहे . ‘देख भाई देख’ , ‘क्योंकी सांस भी कभी बहू थी’ , ‘साथिया - प्यार का नया एहसास’ या सारख्या लोकप्रिय मालिकेतून अमर घराघरामध्ये पोहोचला आहे . बॉलिवूडमधील ‘एल ओ सी कारगिल’ या चित्रपटात अमर उपाध्याय कॅप्टन विजयनाथ थापर यांची व्यक्तिरेखा साकारली होती ."
entertainment,"बॉलिवूडचं ‘मंकी कपल’ म्हणून ओळखलं जाणारी अभिनेत्री बिपाशा बासू आणि तिचा पती करण सिंग ग्रोवर त्यांच्या लग्नाचा पहिला वाढदिवस साजरा करण्यासाठी थेट समुद्रकिनारी पोहोचले आहेत . करण आणि बिपाशा गेल्या बऱ्याच दिवसांपासून कामात फारच व्यस्त होते . त्यामुळे त्यांना लग्नाचा वाढदिवस साजरा करता आला नव्हता . पण , आता मात्र या बिझी शेड्यूलमधून वेळ काढत बी - टाऊनचं हे ‘मंकी कपल’ लग्नाच्या वाढदिवसाच्या निमित्ताने सेलिब्रेशन मूडमध्ये दिसत आहेत . करण आणि बिपाशाने त्यांच्या इन्स्टाग्राम अकाऊंटवर काही व्हिडिओ आणि फोटो शेअर करत चाहत्यांनाही या आनंदात सहभागी करुन घेतलं आहे . पोस्ट केलेल्या या व्हिडिओंपैकीच एका व्हिडिओमध्ये करण बिपाशासाठी एक गाणं म्हणताना दिसत आहे , तर दुसऱ्या व्हिडिओमध्ये या दोघांचीही धमाल - मस्ती पाहायला मिळतेय . ‘मंकी लव्ह’ असा हॅशटॅग देत हे सेलिब्रिटी कपल अनेकांसाठीच आदर्श कपल ठरत आहे . सध्याच्या घडीला बॉलिवूडमध्ये अनेकांच्याच नजरा असणाऱ्या सेलिब्रिटी कपल्सपैकी एक म्हणजे करण - बिपाशा . ‘अलोन’ चित्रपटाच्या सेटवर बॉलिवूडच्या या ‘डस्की ब्युटी’ची करणसोबत ओळख झाली होती . मैत्रीपासून सुरु झालेला हा प्रवास कधी प्रेमात रुपांतरित झाला हे या दोघांनाही कळलं नाही . करणच्या रुपात भेटलेल्या खास मित्राशीच लग्न झाल्याबद्दल बिपाशाने आनंद व्यक्त केला होता ."
lifestyle,"आशावादी दृष्टिकोन आणि मनात सतत सकारात्मक विचार ठेवल्यामुळे दीर्घायुष्य लाभू शकते , असे एका अभ्यासातून समोर आले आहे . ज्या महिला सतत आशावादी दृष्टिकोन ठेवून समाजात वागत असतात , त्या इतरांच्या तुलनेत जास्त दिवस जगतात . त्यांना कर्करोग , हृदयरोग , झटका , श्वसनसंबंधित आजार , संसर्ग होण्याचे प्रमाण हे अतिशय कमी असते , असे अभ्यासात आढळून आले आहे . सध्या वैद्यकीय आणि सार्वजनिक आरोग्य यांच्या माध्यमातून आजार होण्याचे प्रमाण कमी करण्याचा प्रयत्न सुरू आहे . मात्र त्यासोबतच मानसिक ताणतणाव कमी करण्यासाठी प्रयत्न करणे गरजेचे असल्याचे , अमेरिकेच्या हार्वर्ड द चॅन सार्वजनिक आरोग्य स्कूलचे संशोधक एरिक किम यांनी म्हटले आहे . आपण आशावादी दृष्टिकोन ठेवल्यामुळे आपले आयुष्य बदलू शकतो . आयुष्यातील अनेक संकटांना सकारात्मकतेने सामोरे जाण्यास शिकले पाहिजे , असे त्यांनी म्हटले . आशावादी राहणे आणि मृत्यू येणे याचा संबंध असल्याचे अभ्यासात आढळून आले आहे . जास्त आशावादी राहिल्याने आपल्या जैविक प्रणालीवर परिणाम घडून येतो . तसेच आशावादी राहण्यामुळे अनेक आजार होत नसल्याचे अभ्यासात आढळून आले . हा अभ्यास करण्यासाठी २००४ ते २०१२ पर्यंत ७० हजार महिलांच्या आरोग्याचा अभ्यास करण्यात आला . प्रत्येक दोन वर्षांनी याबाबत आढावा घेण्यात आला . यामध्ये महिलांचा आशावादी दृष्टिकोन आणि इतर घटक यांचा मृत्यू येण्यासाठी असणाऱ्या धोक्याबाबत संशोधन करण्यात आले . ज्या महिला सतत सकारात्मक दृष्टिकोन असणाऱ्या होत्या , त्यांना मृत्यूचा धोका इतरांच्या तुलनेत ३० टक्क्यांनी कमी होता . या महिलांना कर्करोग होण्याचा धोका १६ टक्के , हृदयरोगाचा धोका ३८ टक्के , श्वसनसंबंधित आजार होण्याचे प्रमाण ३८ टक्के आणि संसर्ग होण्याचा धोका ५२ टक्क्यांनी कमी असल्याचे अभ्यासात आढळून आले . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
lifestyle,"ऑडी असे जरी म्हटले तरी आपल्या सगळ्यांच्या भुवया उंचावतात . श्रीमंतांची कार म्हणून ओळखली जाणारी ही कार आता इतरांच्याही बजेटमध्ये बसू शकेल . आता हे कसे काय , तर कंपनीने आपल्या ग्राहकांसाठी खास ऑफर जाहीर केल्या आहेत . ऑडी कंपनीकडून त्यांच्या काही खास मॉडेल्सवर ८ . ८५ लाख रूपयांपर्यंतची सूट देण्याची घोषणा करण्यात आली आहे . कंपनीच्या ऑडी रश नावाच्या या ऑफरनुसार ग्राहकांना आकर्षक सूट आणि ईएमआयचा पर्याय उपलब्ध करून देण्यात येईल . जर्मनीची लक्झरी कार निर्माता कंपनी जगभरात प्रसिद्ध आहे . ही ऑफर लिमिटेड असून देशातील सर्वच ऑडी डिलरकडे ही ऑफर उपलब्ध असणार आहे . या मॉडेल्सवर डिस्काऊंट दिल्यानंतर कंपनीने नवीन किंमत जारी केली आहे . डिस्काऊंटनंतर ऑडी ए३ या कारची किंमत २६ . ९९ लाख रूपये झाली आहे . ऑडी ए४ ची किंमत ३३ . ९९ लाख रूपये , ऑडी ए६ ची किंमत ४४ . ९९ लाख आणि ऑडी क्यू३ ची किंमत २९ . ९९ लाख रूपये ठेवण्यात आली आहे . ऑडी रश ही ऑफर केवळ पेट्रोलवर चालणाऱ्या गाड्यांसाठीच असेल असेही कंपनीने स्पष्ट केले आहे . आता ८ . ८५ लाख इतकी सवलत ही खरंच ग्राहकांसाठी संधी ठरणार आहे . मात्र , कंपनीने अशाप्रकारे आपल्या मॉडेल्सच्या किंमती इतक्या वेगाने कमी करण्यामागचे नेमके कारण काय ते अद्याप समजू शकले नाही . विशेष म्हणजे ग्राहक आपल्याला आवडणाऱ्या ऑडी कंपनीच्या गाडीची खरेदी २०१७ मध्ये करुन त्याचे पैसे २०१९ पासून भरु शकतात . त्यामुळे जे ऑडी घेण्याचा विचार करत आहेत त्यांच्यासाठी ही अतिशय उत्तम संधी ठरेल ."
entertainment,"‘आपकी पेहचान आपके नाम से होती है… इनकी , इनके भाई के नाम से’ , या तगड्या संवादासह ‘हसीना पारकर’ या चित्रपटाचा टिझर प्रेक्षकांच्या भेटीला आला आहे . बहिण , आई , मुलगी की गँगस्टर ? हसीना पारकरची खरी ओळख काय आहे , हे या टिझरमधून सांगण्याचा प्रयत्न करण्यात आलाय . अपूर्व लाखिया दिग्दर्शित या चित्रपटाच्या टिझरमध्ये श्रद्धा कपूरने साकारालेली हसीना पाहताना डोळ्यांची पापणीही लवणार नाही . भारतीय गुन्हेगारी विश्वात दाऊद इब्राहिम या नावाची जी दहशत होती त्याचा प्रत्यक्ष आणि अप्रत्यक्षरित्या त्याच्या कुटुंबियांच्या राहणीमानावर काय परिणाम झाला होता याचीच झलक ‘हसीना पारकर’ या चित्रपटात दाखवण्यात आल्याचं म्हटलं जात आहे . एका बहिणीपासून सुरु झालेल्या हसीनाचा प्रवास ‘गॉडमदर’ आणि ‘गँगस्टर’पर्यंत येऊन कधी थांबला याचं प्रभावी चित्रण ‘हसीना…’ या चित्रपटात पाहायला मिळणार आहे . पण , त्याआधी प्रदर्शित झालेला हा टिझर चित्रपटाबद्दलची उत्सुकता आणखीनच वाढवत आहे . ‘अठ्ठासी केसेस दर्ज , पर कोर्टमे हाजरी सिर्फ एक बार’ असं म्हणत या टिझरमध्ये व्हॉईसओव्हरच्या माध्यमातून हसीनाचा त्या काळी असणारा दबदबा सर्वांसमोर आणण्याचा प्रयत्न करण्यात आला आहे . वाचा : जाणून घ्या अनुराग कश्यपच्या २३ वर्षीय गर्लफ्रेंडविषयी… या टिझरपूर्वी श्रद्धाची मुख्य भूमिका असणाऱ्या या चित्रपटाचं एक पोस्टर लाँच करण्यात आलं होतं . या पोस्टरमध्ये श्रद्धाच्या डोळ्यांत गडद सुरमा , सुरम्याच्या त्या रंगातूनही समोरच्याला घाबरवणारी भेदक नजर पाहायला मिळत होती . तिच्या या भूमिकेकडून अनेकांना बऱ्याच अपेक्षा आहेत . अर्थात श्रद्धानेही रुपेरी पडद्यावर हसीना साकारण्यासाठी बरीच मेहनत घेतल्याचंही पाहायला मिळालं होतं . सध्या हा चित्रपट प्रेक्षकांच्या भेटीला येण्यासाठी सज्ज झाला असून काही तासांच्या अवधीत रुपेरी पडद्यावर पुन्हा एकदा गुन्हेगारी विश्व , गँगवॉर आणि एका वेगळ्या मुंबईची झलक पाहायला मिळणार आहे असं म्हणायला हरकत नाही . अपूर्व लाखिया दिग्दर्शित या चित्रपटाची निर्मिती नाहिद खान करत असून , या चित्रपटातून दाऊद इब्राहिमच्या भूमिकेत खुद्द श्रद्धाचा भाऊच झळकणार आहे . सिद्धार्थ कपूर आणि श्रद्धा कपूर ही बहिण - भावाची जोडीसुद्धा या चित्रपटातील आकर्षणाचा विषय ठरत आहे . १८ ऑगस्टला हा चित्रपट प्रेक्षकांच्या भेटीला येणार आहे ."
entertainment,"मार्क वेब या दिग्दर्शकाने काही वर्षांपूवी ‘फाइव्ह हण्ड्रेड डेज ऑफ समर’ नावाचा रोमॅण्टिक कॉमेडी सिनेमा बनविला होता . हा चित्रपट पाहणाऱ्यांना खासमखास लक्षात असेल , त्यातली कबुतरछापी गुलूगुलू अवस्थेला टाळून सुरू असलेली प्रेमविरोधी कथा . याच चित्रपटामध्ये शेवटाला तथाकथित नायक - नायिका किंवा प्रेमी - प्रेमिका यांच्या भेटीचा चित्रपटीय आणि वास्तव आविष्कार मोठय़ा गमतीशीरपणे पडद्याचे दोन भाग करून मांडला आहे . एकात अर्थातच नायकाला पाहून नायिका बावरते . त्याचे स्वागत करते . मग दोघे एकमेकांच्या बाहुपाशामध्ये विसावतात . दोघेही अत्यानंदाच्या भावनेने खिदळत - बागडत राहतात . मैफलीत चंद्रप्रकाशासारखी मोहमयी अवस्था तयार होते . या गोऽडगोऽड अवस्थेच्या बाजूचे वास्तवदर्शी वर्णन फार बरे नाही . नायकाला पाहून नायिका औपचारिक स्मितापलीकडे जात नाही . मैफल एका भलत्याच अवस्थेत नायिका व तिच्यासोबत विवाह करणाऱ्या व्यक्तीवर केंद्रित झालेली असते आणि हा तथाकथित नायक अन्य बघ्यांतील एक सामान्य रूपामध्ये परावर्तित झालेला असतो . . चित्रपटातील नेहमीचीच सुखांत वा शोकांत गोष्ट पारंपरिक पद्धतीने न सांगता त्यातील आशयांच्या चौकटींमध्येदेखील प्रयोगांच्या शक्यतितक्या प्रयोगचेष्टा करीत उलगडत असल्यामुळे हॉलीवूडमध्ये रोमॅण्टिका अजूनही तगून आहेत . आजच्या युगातील खऱ्याखुऱ्या कचकडय़ाच्या प्रेमचिंतनावर बेतलेला ‘फाइव्ह हण्ड्रेड डेज ऑफ समर’ अलीकडल्या रोमॅण्टिकांमधली उत्तम निर्मिती आहे . हा चित्रपट बनवल्यानंतर या दिग्दर्शकाने ‘स्पायडरमॅन’ या फारच फॉम्र्युलेबाज चित्रपटाची निर्मिती केली . पण त्यानंतर मार्क वेबने तयार केलेला ‘गिफ्टेड’ हा ताजा चित्रपट ‘फाइव्ह हण्ड्रेड डेज ऑफ समर’मधल्या कसदार प्रयोगांची आणि खास करून लेखात सुरुवातीला उल्लेख केलेल्या भागाची आठवण करून देणारा आहे . कोणत्याही नेहमीच्या परिचित चित्रप्रकारामध्ये वाढून ठेवलेले घटक निश्चित टप्प्यांतील संघर्षांचे देखावे करून अंतिम अपेक्षित शेवटाच्या वळणांवर चित्रपटाला नेतात . मेलोड्रामिक वाक्ये , कढ - आसू - हसू यांच्या आवर्तनांचा बेतीव पाढा त्यात असतोच . असामान्य गणितीय कौशल्याची जन्मजात भेट लाभलेल्या बालनायिकेवरच्या गिफ्टेड या चित्रपटात यातले काहीएक चुकलेले नाही . तरी हा चित्रपट आजच्या पालक आणि बालकांमधील वाढत चाललेल्या मानसिक द्वंद्वाविषयी बोलतो , गुण हेरून मुलांवर मोठय़ा अपेक्षा लादत हिरावून घेतल्या जाणाऱ्या त्यांच्या बालपणाविषयी बोलतो आणि जन्मजात कौशल्याचा विकास करताना सामान्य आयुष्यापासून मुलांना वंचित ठेवणाऱ्या आजच्या जगात सार्वत्रिक झालेल्या व्यवस्थेला समोर आणतो . ही नेहमीची गोष्ट मात्र त्याच्या सिनेवैशिष्टय़ांनी पाहणाऱ्याला सुंदर क्षणांचा साक्षीदार करते . चित्रपटाला सुरुवात होते ती आई - वडिलांचे छत्र हरविल्याने मामासोबत राहणाऱ्या मॅरी ( मॅकाना ग्रेस ) या सात वर्षांच्या मुलीच्या शाळेच्या पहिल्या दिवसापासून . तिच्या आवडीच्या गणित या विषयाचे आणि इतर मूलभूत शिक्षणाचे धडे तिने आधीच आत्मसात केले असल्याने शाळेत जाण्यास ती नाखूश असते . फॅ्रन्क ( ख्रिस इव्हान ) या तिच्या मामाला मात्र मॅरीने शाळेत जाऊन तिच्या वयाच्या मुलांमध्ये मिसळून त्यांच्यासारखे साधारण आयुष्य जगावे ही अपेक्षा असते . असामान्य बुद्धिमत्तेच्या बहिणीच्या आत्महत्येनंतर फॅ्रन्क मॅरीला घेऊन इतर कुटुंबीयांपासून अज्ञात जागी राहत असतो . मॅरी पहिल्याच दिवशी आपली गणितातील मोठय़ांनाही न सुटणाऱ्या कोडय़ांना सहज सोडविण्याची धमक दाखविते . बोनी ( जेनी स्लेट ) ही शिक्षिका तिच्या या गणितीय गुणांना हेरते . त्यांना प्रोत्साहन देते . एका प्रसंगानंतर शाळेतील मुख्याध्यापक बाई फॅ्रन्कला बोलावून या मुलीची रवानगी मोठय़ा शाळेत करण्याचा आग्रह धरते . फ्रॅन्क ते नाकारतो . त्यामुळे मुख्याध्यापिका मॅरीचा जन्मैतिहास शोधून आज्जीशी संधान साधते . आज्जीला मॅरी आणि फ्रॅन्कचा सुगावा लागल्यानंतर तिच्या ताब्यासाठी ती कोर्टात दावा करते . चित्रपट गमतीशीर संघर्षांत या असाधारण क्षमतेच्या मुलीवरचे लक्ष जराही ढळू देत नाही . इथे तिचे मामासोबत , चाळीसेक वर्षांची शेजारीण मैत्रीण रॉबर्टा आणि एक डोळ्याचा मांजर यांच्यासोबतचे नाते दर क्षणाला फुलत राहते . आज्जीचा नातीवरील हेतुपूर्वक हक्क दाखविण्याचा अट्टहास आणि त्या हेतूंपासून परावृत्त करण्यासाठी मामाचा तिला सामान्य जीवन जगू देण्याचा आग्रह यांतल्या अतितटीच्या मतभेदांतून चित्रपट निर्णायक वळणांकडे झेप घेतो . सुरुवातीला सांगितलेल्या फाइव्ह हण्ड्रेड डेज ऑफ समरसारखेच या चित्रपटात अनेक अविस्मरणीय क्षण आहेत . चित्रपट तीन पातळ्यांवर सुरू राहतो . पहिली पातळी मॅरीच्या गणित कौशल्याची , दुसरी फ्रॅन्क आणि बोनीच्या फुलत जाणाऱ्या नात्याची आणि तिसरी आज्जीची मॅरीचा ताबा मिळविण्यासाठी चाललेल्या धडपडीची . लहान मुलांची एखाद्या विषयातील गती लक्षात आल्यानंतर त्यांच्यावर अकाली असंख्य अपेक्षांची ओझी लादून बालपणातल्या सहज आनंदाला ती मुकू नयेत , यासाठी आपल्याकडे कोणतीही काळजी घेतली जात नाही . कुटुंब आणि शाळा या दोन्ही ठिकाणी कौतुकांच्या वारेमाप माऱ्यात मुलांना पोक्त बनविणाऱ्या सर्वच यंत्रणेमध्ये हा चित्रपट पाहणे आवश्यक आहे . मेलोड्रामायुक्त ही नेहमीचीच गोष्ट असली तरी एक चांगली अनुभूती मिळण्याची खात्री नक्कीच आहे ."
sports,"तळेगाव ढमढेरे ( ता . शिरूर , जि . पुणे ) : तळेगाव ढमढेरे येथील समाजभूषण संभाजीराव भुजबळ विद्यालयाने १९ वर्षाखालील मुलींच्या संघाने विभागीय पातळीवरील सॉफ्टबॉल स्पर्धेत विजेतेपद मिळवून अव्वल स्थान मिळविले असून , या संघाची राज्यपातळीवरील स्पर्धेसाठी निवड झाल्याची माहिती प्राचार्य बाळासाहेब चव्हाण यांनी दिली . जिल्हा क्रीडा कार्यालय सोलापूर यांच्यातर्फे गुरूवारी ( ता . ५ ) विभागीय स्पर्धेचे आय़ोजन करण्यात आले होते . सोलापूर येथील संगमेश्वर कॉलेजच्या मैदानावर झालेल्या या स्पर्धेत अहमदनगर , सोलापूर व पुणे ( शहर व ग्रामिण ) आणि पिंपरी चिंचवड या सात संघांनी सहभाग घेतला . या स्पर्धेत पुणे ग्रामिण संघाकडून संभाजीराव भुजबळ विद्यालयाने प्रतिनिधित्व केले . या स्पर्धेत उपांत्यपूर्व सामन्यात भुजबळ विद्यालयाने सोलापूर शहर संघाचा दोन होमरनांने पराभव केला . अंतिम सामना पुणे शहर विरूद्ध पुणे ग्रामिण यांच्यामध्ये अतिशय रोहर्षक व अटीतटीचा झाला . या सामन्यात पुणे ग्रामिण संघाकडून संभाजीराव भुजबळ विद्यालयाने एक होमरनने विजय संपादन करून राज्यपातळीवरील स्पर्धेत प्रवेश मिळविला . या संघातील सर्व खेळाडूंना शासकीय सवलती , दहावी व बारावीच्या परीक्षेत ग्रेस गुणांचा लाभ मिळणार आहे . भुजबळ विद्यालयाच्या संघात काजल देंडगे ( कर्णधार ) , दिव्या भुजबळ , प्रणाली भुजबळ , सुलभा भुजबळ , पुजा झेंडे , पूनम मारणे , साक्षी शिंदे , निकीत पवार , अक्षदा मोरे , प्रतिक्षा वडघुले , कोमल वडघुले , स्नेहा साळुंके , रूचा भुजबळ , तेजश्री घाडगे , हर्षदा भुजबळ , सुनिता काळे या खेळाडूंनी भाग घेवून विशेष कामगिरी केली . विजेत्या संघाला प्रा . किरण झुरंगे , ज्ञानेश्वर शितोळे , शालन खेडकर , राजेंद्र हंबीर यांनी खेळाचे मार्गदर्शन केले . विजयी खेळाडूंचे शिक्षण संस्थेचे अध्यक्ष शिवाजीरव भुजबळ , पंचायत समितीचे माजी सदस्य राजेंद्र भुजबळ यांनी विशेष अभिनंदन केले असून , राज्य पातळीवरील खेळासाठी शुभेच्छा दिल्या आहेत ."
entertainment,"प्रासंगिक प्रशांत मोरे – response . lokprabha @ expressindia . com सिनेमा पाहताना काही प्रमाणात का होईना , डोके बाजूला ठेवावे लागते . रूपेरी पडद्यावरचे विश्व वेगळे असते , सरावाने त्याची सवय होत असते आणि त्यात वावगेही नसते . कारण सिनेमागृहात येणारी व्यक्ती स्वतःची दोन घटका करमणूक करण्याच्या हेतूने आलेली असते . त्यामुळे पडद्यावरील लार्जर दॅन लाईफ चित्रण तो गमतीने घेतो . मात्र सिनेमागृहातील ही करमणूक हल्ली मध्यंतरात भलतीच महाग पडू लागली आहे . कारण बहुतेक बहुपडदा ( मल्टिप्लेक्स ) सिनेमागृहांमध्ये अगदी मोजकेच खाद्यपदार्थ आणि तेही अवाच्या सवा किमतीला मिळतात . त्यामुळे करमणुकीबरोबरच हजारो सिने शौकिनांची मध्यंतरात चक्क फसवणूक होत असते . कोणत्याही बहुपडदा सिनेमागृहात सर्वसाधारणपणे कोक , पॉपकॉर्न , उकडलेले मके , सामोसे आणि आईस्क्रीम इतकेच पर्याय उपलब्ध असतात . तेही बाजारभावापेक्षा कित्येकपट अधिक किमतीत . कोकचा एक मोठा जार आणि पॉपकॉर्न प्रत्येकी ७५ म्हणजेच १५० रुपयांना पडतो . सामोशाची किंमत २० रुपये . पॉपकॉर्न आणि कोकच्या मोठय़ा ग्लासाची किंमत बाहेर बाजारात जास्तीत जास्त ५० रुपये होईल . म्हणजे जवळपास तिप्पट दराने हे पदार्थ विकले जातात . सामोसा कुठेही घेतला तरी १० ते १२ रुपयांच्या वर त्याची किंमत नसते . त्यासाठी २० रुपये ? पूर्वी सिनेमागृहात पाणी न्यायलाही बंदी होती . मध्यंतरी त्याविरुद्ध आवाज उठविल्यानंतर आता पाण्याची बाटली अडवत नाहीत , इतकेच . बहुतेक सर्व सिनेमागृह शहराच्या मध्यवर्ती ठिकाणी आहेत . त्यामुळे तिथे या वस्तू आणायला जादा वाहतूक खर्च वगैरे होतोय , असेही नाही . थिएटरमध्ये बसून आरामात चित्रपट पाहत खाण्याची किंमत म्हणून काही जास्तीचे शुल्क जरूर घ्यावे . त्या चैनीसाठी बाहेर उपलब्ध असलेल्या किमतीपेक्षा दहा - वीस टक्के अधिक दर आकारला तर ते ठीक होते . मात्र सध्या हे दर सरासरी शंभर ते दोनशे टक्के अधिक आहेत . सिनेमा पाहायला येणाऱ्या ग्राहकांची ही लूट आहे . एकीकडे शासकीय यंत्रणा या दरांवर नियंत्रण आणण्यात अपयशी ठरली , तर दुसरीकडे सर्वसामान्यांच्या प्रश्नांवर आंदोलने करणाऱ्या राजकीय पक्षांनीही याबाबतीत उदासीनता दाखवली . गेल्या आठवडय़ात उच्च न्यायालयाने सिनेमागृहातील खाद्य पदार्थाच्या दरांबाबत आवाज उठविल्यानंतर मनसेच्या कार्यकर्त्यांनी काही ठिकाणी आंदोलने केली . मात्र याविषयासंदर्भात जी व्यापक चर्चा व्हायला हवी , ती मात्र अद्याप झालेली नाही . दुसरे महत्त्वाचे म्हणजे सिनेमा हा फक्त पॉपकॉर्न खाऊनच पाहायला हवा असा काही नियम आहे का ? बहुतेकांना पॉपकॉर्न आवडत असेलही , पण चणे , शेंगदाणे आदी तत्सम पदार्थ खावे असे वाटणारेही असतीलच की . एरवी बाहेर बाजारात शीतपेयांचे अनेक प्रकार उपलब्ध असतात . मग थिएटरमध्ये कोकच का ? तिथे येणाऱ्या प्रेक्षकांना लिम्का , फँटा अथवा इतर शीतपेयांचे पर्याय का निवडता येत नाहीत ? संबंधित मल्टिप्लेक्सच्या व्यवस्थापकांनी या खाद्यपदार्थ विक्रेत्यांसोबत तसा करार केला असण्याची शक्यता आहे . मात्र ते जर खरे असेल , तर मग असे करार करताना सिनेमा पाहायला येणारा प्रेक्षक जो ग्राहक आहे , त्याला विश्वासात का घेतले नाही ? या लूटमारीमुळे एरवी बाहेर राजा असणारा ग्राहक सिनेमागृहात मात्र अगदीच केविलवाणा होत असतो . मध्यंतर जेमतेम पाच - दहा मिनिटांचा असतो . प्रेक्षकांना स्वच्छतागृहात जाऊन येऊन पुन्हा उर्वरित चित्रपट पाहण्याची घाई असते . त्यामुळे एखाददुसरा अपवाद वगळला तर या अवाजवी दरांविरुद्ध विक्रेत्यांशी हुज्जत घालायच्या कुणी फंदात पडत नाही . सर्वसामान्य व्यक्ती वर्ष सहा महिन्यातून एखाददुसऱ्या वेळी सहकुटुंब सिनेमा पाहायला येत असते . त्यामुळे कुटुंबप्रमुख बिचारा स्टॉलवरील विक्रेता जी सांगेल की किंमत मोजून मोकळा होतो . मात्र एकूणच खाद्यपदार्थाच्या या अवाजवी किमतीमुळे बहुपडदा सिनेमागृहांमध्ये सहकुटुंब चित्रपट पाहायला येणाऱ्यांची अवस्था ‘चार आण्याची कोंबडी आणि बारा आण्याचा मसाला’ अशी होते . तिकीट खर्चापेक्षा मध्यंतरातील या खाण्यावर जास्त पैसे खर्च होतात . आधीच टी . व्ही . मुळे सिनेमागृहातील प्रेक्षकसंख्या घटली आहे . त्यात आता इंटरनेटच्या माध्यमातून उपलब्ध असणाऱ्या विविध संकेतस्थळांद्वारेही घरबसल्या सिनेमा पाहण्याची सोय उपलब्ध आहे . अशा परिस्थितीत खाद्यपदार्थाचे हे दर असेच चढे राहिले तर या बहुपडदा सिनेमागृहांकडे कुणीतरी फिरकेल का ? बाकी बाजारातील वस्तूंच्या कमाल किमतींवर शासकीय यंत्रणांचे नियंत्रण असते . ठरावीक किमतीपेक्षा अधिक कुणी पैसे घेत असेल , तर त्याच्यावर कायदेशीर कारवाई करता येते . मग सिनेमागृहातील खाद्य वस्तूंच्या दरावर कुणाचेच कसे नियंत्रण नाही ? आता न्यायालयाने आदेश दिल्यानंतर तरी करमणुकीच्या नावाखाली सर्रास सुरू असलेल्या फसवणुकीला लगाम लागणार का ? सर्वसामान्यांच्या प्रश्नांवर रस्त्यावर आंदोलने करण्याची भाषा करणारे राजकीय पक्ष याची दखल घेणार का ? की मनोरंजनाच्या क्लोरोफॉर्मची भूल पडलेल्या प्रेक्षकांचे खिसे भविष्यातही असेच कापले जाणार आहेत ? सौजन्य – लोकप्रभा"
entertainment,"बॉलिवूडमधील अभिनेत्री सनी लिओनी कायमच वेगवेगळ्या गोष्टींवरुन चर्चेत असते . सध्या ती तिच्या काही दिवसांपूर्वी आलेल्या ‘करनजीत कौर ; अनटोल्ड स्टोरी ऑफ सनी लिओनी’ या वेबसिरीजवरुन चांगलीच चर्चेत आहे . तिच्या या वेबसिरीजवरुन तिला अनेक उलट - सुलट प्रश्न विचारले जात आहेत . बायोपिक होता तर तू स्वतःच त्यामध्ये काम का केले हा तिला सर्वाधिक विचारला जाणारा प्रश्न आहे . तुझी आता असणारी प्रतिमा सुधारण्यासाठी तू हा प्रयोग केला आहेस का असे विचारले असता ती म्हणते लोक माझ्याबाबत काय विचार करतात मला माहित नाही , पण या चित्रपटात सत्य घटना दाखविण्यात आल्या आहेत . या वेबसिरीजबाबत सांगताना ती म्हणते , नमाह फिल्मसचे शरीन मंत्री आणि माझे पती डॅनियल वेबर यांनी मला या वेबसिरीजबाबत सांगितले . सुरुवातीला मी माझ्या आयुष्यातील जुन्या गोष्टींवर काम करण्यास तयार नव्हते . मात्र या दोघांनीही मला याबाबत नीट पटवून दिल्याने अखेर मी तयार झाले . या वेबसिरीजमधील विविध प्रसंग शूट करणे हा माझ्यासाठी वाटतो तितका सोपा टास्क नव्हता . दुसऱ्या सिझनच्या शूटींगमुळे मी अधिकच तणावात होते , त्या तणावातून मी अजून बाहेर पडलेले नाही . माझ्या आयुष्यातील निर्णय मीच घेतले आहेत . त्यावेळी मी आयुष्यात जे निर्णय घेतले तेव्हा मी पुरेशी प्रगल्भ नव्हते . माझ्या वागण्याचा माझे कुटुंबिय आणि नातेवाईक यांच्यावर काय परिणाम होईल याचा मी विचार केला नव्हता . या बायोपिक वेबसिरीजमध्ये सनीचा अॅडल्टस्टारपासून बॉलिवूडमधील एन्ट्रीपर्यंतचा प्रवास दाखविण्यात आला आहे . सनीच्या आयुष्याशी निगडित सगळे पैलू यामध्ये उलगडून दाखविण्यात आले आहेत . परदेशात शालेय जीवनात आलेल्या अडचणी , त्यानंतर घरातील आर्थिक परिस्थितीमुळे अॅडल्ट स्टार म्हणून करावे लागलेले काम याबाबत दाखविण्यात आले आहे . यामध्ये सनी अतिशय सुंदर दिसली असून त्यातील तिचे ‘इट्स हॉट’ हे गाणे चांगलेच गाजत आहे ."
sports,"भारताची युवा बॉक्सर मनीषा मौन हिने जागतिक स्पर्धेत दोन वेळा कांस्यपदक पटकावणाऱ्या अमेरिकेच्या ख्रिस्तिना क्रूझ हिच्यावर वर्चस्व गाजवत ५४ किलो वजनी गटाची उपउपांत्यपूर्व फेरी गाठली . नवी दिल्लीत सुरू असलेल्या जागतिक महिला बॉक्सिंग स्पर्धेत हरयाणाच्या या २० वर्षीय बॉक्सरने दमदार पदार्पण केले . मनीषाने आपल्यापेक्षा वयाने दुप्पट असलेल्या ख्रिस्तिना हिच्यावर पहिल्या फेरीत पूर्णपणे वर्चस्व गाजवले . ३६ वर्षीय ख्रिस्तिनाला या सामन्यात पुनरागमन करण्याची संधीच मनीषाने दिली नाही . तिन्ही फेऱ्यांवर हुकमत गाजविणाऱ्या मनीषाने हा सामना एकमताने ( २९ - २८ , ३० - २७ , ३० - २६ , ३० - २६ , २९ - २८ ) जिंकला . रविवारी रंगणाऱ्या उपउपांत्यपूर्व फेरीत मनीषाला कझाकस्तानच्या जगज्जेत्या डिना झोलामन हिच्याशी लढत द्यावी लागेल . पोलंड येथे नुकत्याच झालेल्या स्पर्धेत डिनाला हरवल्यामुळे मनीषाचा आत्मविश्वास उंचावला आहे . ‘‘जागतिक स्पर्धेतील पहिल्या फेरीचा अडथळा सहज पार केल्याचा अभिमान वाटत आहे . येत्या फेऱ्यांमध्येही अशाच कामगिरीची पुनरावृत्ती करण्याचा माझा प्रयत्न असेल . दुसऱ्या आणि तिसऱ्या फेरीत आक्रमक खेळ करत जोरदार ठोसे लगावल्यामुळे पंचांनी एकमताने माझ्या बाजूने निर्णय दिला , ’’ असे मनीषाने सांगितले ."
entertainment,"कामगारांच्या प्रश्नांसाठी आंदोलने करणारे कामगार नेते आणि मार्क्सवादी कम्युनिस्ट पक्षाचे ज्येष्ठ नेते अजित अभ्यंकर भांडवलदाराच्या भूमिकेत दिसणार आहेत . १३ जुलै रोजी प्रदर्शित होत असलेल्या ‘लेथ जोशी’ या चित्रपटात त्यांची महत्त्वाची भूमिका आहे . अमोल कागणे आणि लक्ष्मण कागणे यांच्या अमोल कागणे स्टुडिओजने या चित्रपटाची प्रस्तुती केली असून , ‘प्रवाह निर्मिती’ आणि ‘डॉन स्टुडिओज’ यांनी या चित्रपटाची निर्मिती केली आहे . मंगेश जोशी दिग्दर्शित या चित्रपटात चित्तरंजन गिरी , अश्विनी गिरी , सेवा चौहान , ओम भूतकर यांच्या प्रमुख भूमिका आहेत . अजित अभ्यंकर यांनी कामगारांच्या प्रश्नांबाबत सातत्याने आवाज उठवला आहे . त्यामुळे त्यांच्या चित्रपटातील पदार्पणाविषयी चर्चा आहे . ‘गेल्या काही वर्षांत तंत्रज्ञान बदलाची व्याप्ती आणि त्याचं स्वरूप फारच वेगानं बदलत आहे . मोठ्या यंत्रांकडून छोट्या यंत्रांकडे आणि माहिती तंत्रज्ञानाकडे वाटचाल सुरू आहे . त्यामुळे मोठ्या प्रमाणात विस्थापन होत आहे . त्याचा परिणाम असा झाला , की जगात भांडवलाला स्वातंत्र्य मिळालं आणि कामगार बंदिस्त झाला . त्यामुळे कामगाराची भांडवलाविरोधातील लढाशक्ती अधिकच क्षीण झाली . तंत्रज्ञानातील बदल अपरिहार्य असले , तरी या प्रक्रियेत कामगाराने जुळवून घेण्याबाबत काहीही विचार केला जात नाही . परिणामी तंत्रज्ञान बदलाची प्रक्रिया अमानुष होते . यंत्राचे नटबोल्ट काढून फेकावे , तशी माणसे काढली जातात , बदलली जातात . हे अतिशय वाईट आहे . याचा विचार माझ्या मनात होता . हाच विषय घेऊन मंगेश जोशी माझ्याकडे आला . मात्र , तंत्रज्ञान बदलाच्या या प्रक्रियेत कामगारांनीही हे तंत्रज्ञानाचं आव्हान त्याच्या योग्य अयोग्य विचारासहित स्वीकारणं मला महत्त्वाचं वाटतं’ , असं अभ्यंकर म्हणाले . वाचा : Alia Bhatt - Ranbir Kapoor : आलिया - रणबीरच्या रिलेशनशिपविषयी काय म्हणाली पूजा भट्ट ? मंगेशने कामगारांच्या प्रश्नांबाबतची माहिती माझ्याकडून घेतली . या विषयातली मंगेशची तळमळ पाहून मलाही त्यात रस वाटायला लागला . त्यामुळे मंगेशच्या विषयाबरोबरच त्याच्या त्या कलाप्रयत्नाशीही मी जोडला गेलो . एक दिवस अचानक त्याने चित्रपटात काम करण्याविषयी विचारलं . माझ्यासाठी ते खूपच सरप्रायझिंग होतं . कॉलेजमध्ये नाटकांतून मी काम केलं होतं . मात्र , कॅमेऱ्यासमोर कधीच अभिनय केला नव्हता . या चित्रपटातून तंत्रज्ञानात बदलातील वास्तव अधिक सकसपणे मांडण्यात आलं आहे , असंही अभ्यंकर यांनी सांगितलं ."
lifestyle,"आपण अनेक वेळा रेल्वेन प्रवास करत असतो . मात्र , गाडी वेळेवर आहे की उशिरा , याची माहिती मिळत नाही . किंवा गाडी कोठे आली आहे . वेळेवर येईल का ? याची सतत चिंता असते . मात्र , आता याची चिंता करायची करायची गरज नाही . कारण रेल्वे कोठे पोहोचलेय . उशिरा आहे की वेळेवर याची माहिती तुम्हाला व्हॉट्सअॅपवर मिळणार आहे . तीही तात्काळ . ट्रेनची माहिती मिळविण्यासाठी आता 139 किंवा अन्य कोणत्याही अॅपवर जाण्याची यापुढे गरजच उरलेली नाही . कारण आता ट्रेनचा लाईव्ह स्टेटस तुम्हाला तुमच्या स्मार्टफोनमधील व्हॉट्सअॅपवर उपलबद्ध होणार आहे . रेल्वे आणि MakeMyTrip या वेबसाईटचा सामंजस्य करार झाला आहे . यासाठी सर्वात आधी गुगल प्ले स्टोरवर जाऊन तुम्हाला तुमचे व्हॉट्सअॅप अपडेट करावे लागेल . त्यानंतर आपल्या फोनमध्ये MakeMyTrip चा फोन नंबर 7349389104 सेव्ह करा . मेक माय ट्रिपचा क्रमांक व्हॉट्सअॅपमधून ओपन करा . ट्रेनचा नंबर त्यामध्ये टाईप करुन मेसेज पाठवा . मेसेज पाठवताच तुम्हाला हवे असलेल्या ट्रेनचे स्टेटस मिळेल . तसेच याच पद्धतीने पीएनआर नंबर व्हॉट्सअॅपवर मेसेज करा . यामुळे तुम्हाला तुमच्या तिकिटाचे स्टेटसही मिळेल . महत्वाचे म्हणजे सर्व्हर व्यस्त नसेल तर केवळ 10 सेकंदांत ही माहिती मिळणार आहे . यासाठी पाठवलेल्या मेसेजला ब्लू टीक होणे गरजेचे आहे ."
sports,"भारतीय संघातील अष्टपैलू खेळाडू युवराज सिंग आणि सुरेश रैना अपात्र ठरलेली यो - यो टेस्ट आता भारतीय संघात स्थान मिळवण्यासाठी अनिवार्य करण्यात आली आहे . युवराज आणि रैनाने या टेस्टमध्ये कमी गुण मिळाल्याने त्यांना संघात स्थान देण्यात आले नव्हते . त्यावेळीच भारतीय संघात स्थान मिळवण्यासाठी ही टेस्ट महत्त्वाची असल्याचे संकेत मिळाले होते . यावर बीसीसीआयने अधिकृतपणे भूमिका स्पष्ट केली . बीसीसीआयचे मुख्य कार्यकारी अधिकारी राहुल जोहरी म्हणाले की , दुखापतीतून सावरुन भारतीय संघात पुन्हा स्थान मिळवण्यासाठी अनेक खेळाडू सज्ज आहेत . यात प्रत्येक खेळाडूला पुनरागमनासाठी चांगल्या कामगिरीसह यो - यो टेस्टमध्ये पात्रता सिद्ध करावी लागेल . जे खेळाडू या चाचणीमध्ये पात्र ठरतील त्यांनाच संघात संधी दिली जाईल . भारतीय संघाचा कर्णधार , प्रशिक्षक आणि निवड समितीने खेळाडूंच्या फिटनेससंदर्भात मापदंड ठरवले आहेत . त्यात यो - यो चाचणीचा समावेश आहे . भारतीय संघाची निवड करताना टी - २० , एकदिवसीय आणि कसोटी अशा तिन्ही प्रकारातील निवड प्रक्रियेत खेळाडुंना ही परीक्षा अनिवार्य असणार आहे . यापूर्वी कसोटी संघाची निवड करत असताना तांत्रिक कौशल्यावर खेळाडुंची निवड करण्यावर अधिक भर दिला जायचा . मात्र , आता टेस्ट क्रिकेटमध्येही फिटनेस हा महत्त्वाचा टप्पा असणार आहे . काय आहे यो - यो टेस्ट ? अनेक ‘शंकूं’च्या ( cones ) मदतीने २० मीटर अंतरावर दोन रांगा तयार केल्या जातात . खेळाडूला या दोन रांगेच्यामधून सलग धावावे लागते . धावत असताना बीपच्या आवाजावर मागे वळावे लागते . दर मिनिटाला ही गती वाढत जाते . गती कमी झाल्यास बीपने दोन वेळा सावध केले जाते . त्यानंतरही खेळाडूची गती कमी राहिल्यास चाचणी थांबवली जाते . ही संपूर्ण चाचणी प्रक्रिया संगणकीकृत आहे . या चाचणीत १९ . ५ पेक्षा अधिक गुण मिळवणे अपेक्षित आहे ."
lifestyle,"मुळात धोका न देणारा जीवनसाथी शोधणे महाकर्मकठीण काम . त्यात अशी काही संभाव्य क्षेत्र समोर आली आहेत ज्यातील व्यक्तींवर तुम्ही विश्वास ठेवणे कठीण ठरू शकते . नुकतीच एक पाहणी करण्यात आली ज्यात ही माहिती समोर आली आहे . या पाहणीत पाच हजार महिलांशी चर्चा करण्यात आली . यातील काही महिला त्यांच्या जोडीदाराला धोका देत असल्याचे , तर काहींनी धोका दिला आसल्याची कबूली दिली . तीन महिलांपैकी दोघींचे कार्यालयातील मित्रासोबत संबंध असल्याचे पाहाणीतून समोर आले . असे असले तरी अधिकतर महिलांनी कार्यालयातील सहकाऱ्यांसोबत जवळीक करण्यास फार महत्व देत नसल्याचे सांगितले . परंतु सहकाऱ्यांसोबतच्या जवळीकीमुळे काम विनासायास होत असल्याचेदेखील या पाहणीतून समोर आले . सहकाऱ्यासोबतच्या जवळीकीत दुरावा निर्माण झाला असता अशा परिस्थितीतदेखील दोघांना एकत्र काम करावे लागत असल्याची खंत काही महिलांनी व्यक्त केली . ही जवळीक ऑफीसमध्ये चर्चेचा विषय झाली तर आपल्यासोबत धोका होत असल्याचे वृत्त जोडीदारापर्यंत पोहोचण्याची शक्यता वाढते , अशी भीती काहींनी बोलून दाखवली . करिअरसोबत लव्ह लाइफ एक्टिव्ह ठेवल्यास त्याचे करिअरवर वाईट परिणाम होत असल्याचे केवळ दहा टक्के महिलांचे मानणे असल्याची माहिती या पाहणीत समोर आली . व्हिक्टोरिया मिलानने केलेल्या पाहणीत ५ , ६५८ महिलांनी सहभाग घेतला होता . जीवनाचा अधिक आनंद लुटण्यावर लोकांचा भर असल्याचे या पाहणीतून समोर आल्याचे व्हिक्टोरिया मिलानचे मुख्य कार्यकारी अधिकारी आणि संस्थापकांचे मानणे आहे . आनंदी जीवनापुढे ते करिअरला जास्त महत्त्व देत नाहीत . आपल्या जोडीदाराला धोका देण्यामध्ये बँकर्स आणि ब्रोकर्सची संख्या अधिक असल्याचे या पाहणीतून समोर आले . जोडीदाराचा विश्वासघात करत असल्याचे मान्य करणाऱ्या महिलांमध्ये या क्षेत्रात काम करणाऱ्या महिलांची संख्या जास्त असल्याचे पाहणीत आढळून आले . अर्थ आणि गुंतवणूक – बँकर्स , ब्रोकर्स , विश्लेषक व्यवसाय – सीईओ , व्यवस्थापक , सचिव क्रीडा – खेळाडू , प्रशिक्षक , प्रतिनिधी कला – वादक , मॉडेल्स , अभिनेता , छायाचित्रकार विधी – वकील , सचिव संवाद – पत्रकार , जनसंपर्क आरोग्य – डॉक्टर , नर्स , सहायक"
entertainment,"आपण कितीही मोठे झालो तरी शाळेच्या आठवणी विसरता येत नाहीत . कारण त्या आठवणीच इतक्या खास असतात आणि यात सेलिब्रिटीही मागे नाहीत , बरं का ! त्यांनाही त्यांच्या शाळांना अधूनमधून भेट द्यावीशी वाटते . काहीजण आवर्जून भेट देतातही . अशाच सेलिब्रिटींपैकी एक आहे तापसी पन्नू . तिने नुकतीच दिल्लीतील आपल्या शाळेला भेट दिली . त्याला खास निमित्तही होतं . दिल्लीतील माता जय कौर पब्लिक स्कूल ही तापसीची शाळा . या शाळेतच तापसीचं व्यक्तिमत्त्व घडलं आणि इथेच तिला आत्मविश्वासाने प्रत्येक गोष्ट करण्यासाठी प्रोत्साहन मिळत गेलं . तापसी शाळेत असताना अभ्यासएके अभ्यास असं कधीच करायची नाही . ती अभ्यासासोबत विविध खेळ , शाळेतील सांस्कृतिक कार्यक्रम यातही तितकीच रमायची . अलीकडेच तिचे "" पिंक ' आणि "" नाम शबाना ' हे दोन्ही सिनेमे कौतुकास पात्र ठरले आणि तिचीही खूप वाहवा झाली . "" नाम शबाना ' साठी तिने सेल्फ डिफेन्सचं खास प्रशिक्षण घेतलं होतं . तसं प्रशिक्षण शाळेतील मुलांसाठी सुरू व्हावं , असं तापसीने तिच्या शाळेच्या संस्थाचालकांना सांगितलं आणि मुलांना अभ्यासाबरोबरच खेळ , विविध कलाप्रकार यांत भाग घेण्यास प्रोत्साहित करण्यासाठी खास वर्ग सुरू करण्यात यावेत यासाठी तिने आग्रह धरला आणि शाळेनेही त्याला मान्यता दिली . सेल्फ डिफेन्सचा वर्गही सुरू करण्यात आला . त्याच्या उद्घाटनासाठीच खास तापसीलाच शाळेने बोलावलं . तापसीही वेळ काढून आवर्जून शाळेत आली . या वेळी शाळेतील मुलांनी तिच्या स्वागताची जय्यत तयारी केली होती . आमचे सेल्फ डिफेन्स क्लासेस कसे जोरात सुरू आहेत , हे दाखवण्यासाठी मुलांनी काही प्रात्यक्षिकं तापसीसमोर सादर केली . तापसी मुलांसोबत चांगलीच रमली . तिला तिच्या गुरूंना भेटून खूप आनंद झाला होता . आपल्या आवडत्या बाकावर बसल्यावर पुन्हा एकदा शाळेतील त्या साऱ्या मोरपंखी आठवणी ताज्या झाल्या . आपला हा शाळेतील दिवस खूपच मस्त मजेत गेला , असं तापसी या वेळी म्हणाली ."
lifestyle,"आजच्या काळात वैयक्तिक अर्थकारणात रिटायरमेंट प्लॅनिंगला विशेष महत्व दिले जात असताना , तुमचा वृद्धापकाळ सुखाचा किंवा तणावमुक्त होण्यासाठी रिटायरमेंट प्लॅनिंग करणे फार गरजेचे आहे . वर्ष 2018मधील एचएसबीसीच्या “द फ्यूचर ऑफ रिटायरमेंट , द कॉस्ट ऑफ एजिंग” अहवालाप्रमाणे , ६८ टक्के भारतीय लोक रिटायरमेंटमध्ये त्यांच्या मुलांकडून आर्थिक मदतीची अपेक्षा करतात . अहवालात पुढे म्हटले आहे की सध्या फक्त ३० टक्के रिटायर्ड लोकांनाच अशी मदत मिळते आहे . उच्च राहाणीमानासोबतच दैनंदिन खर्च वाढत असताना मुलांवर अवलंबून राहाण्याऐवजी कामाला सुरूवात केल्या दिवसापासूनच रिटायरमेंटसाठी प्लॅनिंग करणे तुमच्या हिताचेच आहे . रिटायरमेंटनंतर लागणारा पैसा उभा करण्यासाठी तुमच्याकडे दोन पर्याय आहेतः ईपीएफ आणि पीपीएफ . यात तुम्ही दीर्घकाळात नियमितपणे थोडा - थोडा पैसा टाकता ज्याने रिटायरमेंटच्या वेळी तुम्ही हा पैसा वापरू शकता . रिटायरमेंट प्लॅनिंगसाठी ईपीएफ आणि पीपीएफ बऱ्यापैकी लोकप्रिय पर्याय आहेत कारण यात तुमची गुंतवणूक सुरक्षित राहाते आणि त्यावर एक निश्चित परतावा मिळतो . तसेच , या दोन्ही योजनांमध्ये कर सवलतीसह कर - समायोजित परतावा मिळतो . तरीही , तुम्ही दोन्हीमध्ये किंवा यापैकी एकात गुंतवणूक करून रिटायरमेंट सुरक्षित करण्याआधी दोन्हीमधील फरक जाणून घ्या . पात्रता ईपीएफचे ( एम्प्लॉयीज प्रॉव्हिडंट फंड ) व्यवस्थापन एम्प्लॉयीज प्रॉव्हिडंट फंड ऑर्गनायझेशन ( ईपीएफओ ) कडे असून यात फक्त पगारदार व्यक्तीच भाग घेण्यास पात्र आहेत . ही एक बंधनकारक बचत योजना आहे आणि 20 पेक्षा अधिक कर्मचारी असलेल्या कुठल्याही कंपनीच्या कामगारांसाठी किंवा एका विशिष्ट मर्यादेपेक्षा अधिक पगार असलेल्या कर्मचाऱ्यांसाठी लागू आहे . दुसरीकडे , पीपीएफ ( पब्लिक प्रॉव्हिडेंट फंड ) बँका आणि पोस्ट ऑफिस कडून देऊ केली जाणारी एक सार्वजनिक योजना आहे , मग तुम्ही पगारदार असा किंवा नाही . अंशदानाचे नियम जर तुम्ही ईपीएफओच्या नियमांच्या अंतर्गत येणाऱ्या संगठनात काम करता , तर अशा पगारदारांसाठी ईपीएफमध्ये गुंतवणूक करणे बंधनकारक आहे . तुमच्या मूळ वेतन + डीएच्या १२ टक्के पर्यंत रक्कम कापली जाऊन तुमच्या ईपीएफ खात्यामध्ये जाते . यात तुमच्या कंपनीचे अंशदान सुद्धा जोडले जाते , जे तुमच्या रकमेएवढेच असते . जर तुम्हाला अधिक बचत करण्यासाठी तुमचे ईपीएफमधील अंशदान वाढवायचे असले , तर तुम्ही तुमच्या कंपनीला विनंती करू शकता आणि व्हीपीएफसाठी ( स्वैच्छिक सेवानिवृत्ती योजना ) अर्ज करू शकता , ही ईपीएफचीच एक विस्तार - योजना आहे . लक्षात ठेवा की व्हीपीएफमध्ये गुंतवणूक करणे सर्वस्वी तुमच्या इच्छेवर असते आणि जरी तुम्ही तुमचे अंशदान वाढवलेत , तरी तुमची कंपनी तसे करण्यास बाध्य असणार नाही . पीपीएफसुद्धा एक स्वैच्छिक रिटायरमेंट योजना आहे जिची सुरूवात रिटायरमेंटसाठी बचत करणे सुलभ करण्यासाठी आणि प्रोत्साहित करण्यासाठी केली गेली होती . एका वित्तीय वर्षामध्ये तुम्ही किमान रू . ५०० आणि कमाल रू . १ . ५ लाख एवढी गुंतवणूक करू शकता . ही गुंतवणूक एकरकमी किंवा हप्त्यांनी केली जाऊ शकते . व्याजाचा दर ईपीएफवरील व्याजाचा दर दरवर्षी ईपीएफओद्वारे घोषित केला जातो . वर्ष २०१७ - १८ साठी हा दर ८ . ५५ टक्के एवढा होता . पीपीएफचा व्याजाचा दर 10 - वर्षीय सरकारी बाँडच्या परताव्याशी निगडित असतो आणि दर तीन महिन्यांनी बदलतो . वर्ष २०१८ - १९ च्या शेवटच्या तीन महिन्यांसाठी पीपीएफचा व्याजाचा दर ८ टक्के आहे . कर लाभ ईपीएफमधील मुदत पूर्ण झाल्यावर मिळणारी रक्कम तेव्हाच कर - मुक्त असते जेव्हा तुम्ही किमान पाच वर्षे सलग नोकरी केलेली असेल . जर तुम्ही या दरम्यान दुसरी नोकरी धरलीत , तर यावरील कर वाचवण्यासाठी तुम्ही आपल्या नवीन नियोक्ताकडे तुमचे विद्यमान ईपीएफ खाते हस्तांतरित करू शकता . तसेच , जर तुम्हाला नोकरी नसेल , तर त्या काळातील ईपीएफ रकमेवरील व्याज कर - योग्य असते . या उलट , कर - संबंधात पीपीएफचा दर्जा ईईई असतो . म्हणजेच , पीपीएफमधील गुंतवणूक सर्व स्तरांवर , अंशदान , संचय आणि परिपक्वता कर - मुक्त आहे . लॉक - इन कालावधी ईपीएफ खात्याचा लॉक - इन कालावधी पाच वर्षांचा असतो , जेणेकरून तुम्हाला कर - लाभ मिळतात . तसेही , तुम्ही नोकरी बदलल्यास प्रत्येक नवीन नियोक्त्याकडे हे खाते ट्रान्सफर केले जाऊ शकते . तुम्ही ५५ वर्षे वयानंतर परिपक्वता रक्कम रिटायरमेंट घेतल्यावर काढू शकता . पीपीएफमधून तुम्ही १५ वर्षांनंतरच पैसे काढू शकता . मुदत - पूर्व पैसे काढणे पाच वर्षे सलग नोकरी झाल्यावर तुम्ही ईपीएफ मधून कर - मुक्त रक्कम काढू शकता . पाच वर्षे पूर्ण व्हायच्या आधी जर तुम्ही पैसे काढलेत , तर ईपीएफओकडे तुमचा पॅन तपशील नसल्यास ३० टक्के आणि पॅन तपशील असल्यास १० टक्के कर - कपात होते . तसेच , मुदत - पूर्व रक्कम काढणे काही विशिष्ट कारणांसाठीच करता येते , जसे मुलांच्या लग्नासाठी , गृह कर्जाच्या परतफेडीसाठी , आजाराच्या इलाजासाठी इ . प्रत्येक कारणासाठी मुदत निराळी आहे . उदाहरणार्थ , मुलांच्या लग्नासाठी ७ वर्षांनंतरच पैसे काढता येतात . या वर्षीच लागू केलेल्या नवीन नियमांप्रमाणे जर तुम्ही किमान एक महिना नोकरीशिवाय असलात , तर तुम्ही ईपीएफमधील रकमेचा ७५ टक्के भाग काढू शकता . अशा वेळी तुमचे खाते नवीन नोकरी मिळेपर्यंत ईपीएफओ सोबतच राहाणार . तसेच , दोन महिने नोकरीशिवाय असलात , तर तुम्ही उर्वरित रक्कम सुद्धा काढू शकता . सातव्या वर्षापासून तुम्ही पीपीएफ खात्यामधून काही नियमांच्या अधीन राहून रक्कम काढू शकता . ही रक्कम तुमच्या चौथ्या वर्षाच्या शेवटी जमा रकमेच्या ५० टक्के , किंवा तुम्ही रक्कम काढीत आहात त्या वर्षाच्या आधीच्या वर्षाच्या शेवटी जमा रकमेच्या ५० टक्के असू शकते . हे लक्षात घ्या की तुम्ही वर्षातून एकदाच रक्कम काढू शकता , पण चांगली बातमी अशी की ही रक्कम कर - मुक्त आहे . रिटायरमेंटच्या नंतरच्या काळासाठी तुम्ही सुरक्षित बचत करण्यासाठी या दोन पर्यायांवर अवलंबून राहू शकता , आणि म्हणूनच तुमचा गुंतवणूक पोर्टफोलिओ निर्माण करताना किंवा हाताळताना यांच्याकडे दुर्लक्ष करू नका . आदिल शेट्टी सीईओ , बँकबझार"
sports,"दिल्ली डेअरडेव्हिल्स आणि रॉयल चॅलेंजर्स बेंगळूरु यांचे स्पर्धेतील आव्हान संपुष्टात आले आहे . त्यामुळे रविवारी होणारा अखेरचा सामना जिंकून शेवट गोड करण्यासाठी दिल्ली आणि बेंगळूरु हे दोन्ही संघ झुंजणार आहेत . गेल्या काही सामन्यांमध्ये दिल्लीची कामगिरी सुधारली आहे . पण त्यांना बाद फेरीत पोहोचण्याची संधी मात्र नाही . रिषभ पंत , श्रेयस अय्यर , संजू सॅमसन , करुण नायर या युवा फलंदाजांनी या मोसमात चांगली कामगिरी केली , पण त्यांना कामगिरीत सातत्य राखता आले नाही . गोलंदाजीमध्ये झहीर खान , मोहम्मद शमी , कागिसो रबाडा , अमित मिश्रा , कोरे अँडरसन , अशी गोलंदाजांची फळी त्यांच्याकडे आहे . संघ चांगला समतोल असूनही त्यांना स्पर्धेतील आव्हान टिकवता आलेले नाही . प्रशिक्षक राहुल द्रविड आणि झहीर यांचे उपयुक्त मार्गदर्शन संघाला मिळाले , पण त्याचा फायदा त्यांना या मोसमात तरी झाला नाही . विराट कोहलीच्या नेतृत्वाखाली बेंगळूरुचा संघ यावेळी पूर्णपणे ढेपाळलेला पाहायला मिळाला आणि त्यामुळे गुणतालिकेत ते तळाला आहेत . हा सामना जिंकून त्यांना प्रतिष्ठा थोडय़ाफार प्रमाणात जपता येईल . कोहलीसह ख्रिस गेल , एबी डी’व्हिलियर्स , शेन वॉटसन यांना या मोसमात लौकिकाला साजेशी कामगिरी करता आली नाही . त्यामुळे संघाचे मनोबल खचले आणि पराभवाच्या चक्रव्ह्य़ूहात त्यांचा संघ अडकला . गोलंदाजीमध्ये सॅम्युअल बद्री आणि युजवेंद्र चहल यांनी चांगली कामगिरी केली . पण सामना जिंकवण्यात मात्र त्यांना सपशेल अपयश आले . आजचा सामना"
sports,"रेल्वेच्या अखेरच्या पाच फलंदाजांना रोखण्याची जबाबदारी रविवारी महाराष्ट्राच्या वेगवान गोलंदाजांनी चोख पार पाडल्यामुळे अनिर्णित लढतीत महाराष्ट्राला पहिल्या डावात मिळविलेल्या आघाडीचे तीन गुण घेता आले . रेल्वेने तिसऱ्या दिवशी केलेल्या प्रतिकारामुळे ही लढत अनिर्णित राहणार हे तेव्हाच स्पष्ट झाले होते . फक्त पहिल्या डावात कोण आघाडी घेणार , याबाबतचेच औत्सुक्य होते . यात महाराष्ट्राने अखेरच्या दिवशी सकाळच्या सत्रात बाजी मारली . विशेष म्हणजे अपयशी ठरणाऱ्या निकित धुमाळ आणि समद फल्ला यांनी रेल्वेचे अखेरची डबे ( तळातील फलंदाज ) धडपड करणार नाहीत याची काळजी घेतली आणि हेच अखेरच्या दिवसाचे वैशिष्ट्य ठरले . महाराष्ट्राने आज सकाळच्या सत्रात १७ षटकांतच रेल्वेची गाडी ड्रेसिंगरुमध्ये परत आणली . रेल्वेचा पहिला डाव ३८१ धावांत संपुष्टात आला . त्यानंतर महाराष्ट्राने दुसऱ्या डावात आक्रमक फलंदाजी करून ६ बाद १८६ धावसंख्येवर दुसरा डाव घोषित केला . विजयासाठी २८७ धावांच्या आव्हानाचा पाठलाग करताना रेल्वेने दुसऱ्या डावात १ बाद ५४ धावा केल्या , तेव्हा खेळ थांबविण्यात आला . रेल्वेच्या अखेरच्या फळीकडून किमान प्रतिकाराची अपेक्षा आज फोल ठरली . अरिंदम घोष आणि मनिष राव या नाबाद जोडीवर त्यांच्या अपेक्षा होत्या . मात्र , घोष वैयक्तिक धावसंख्येत एकाच धावेची भर घालून बाद झाला . त्यानंतर फल्लाने मनिष रावचा अडसर दूर केला . दाढेने अनुरित सिंगला बाद केले . अविनाश यादव धावबाद झाला . अमित मिश्राला बाद करून फल्लाने रेल्वेच्या डावाला पूर्णविराम दिला . पहिल्या डावात आघाडी घेतल्यानंतर महाराष्ट्राने दुसऱ्या डावात वेगवान खेळ केला . या नादात त्यांनी आपल्या विकेटही गमावल्या . मात्र , त्याला धावांची जोड मिळाल्यामुळे आघाडी भक्कम झाली . चिराग खुराणा बाद झाल्यावर महाराष्ट्राने दुसरा डाव घोषित केला . विजयासाठी उर्वरित वेळेत रेल्वेसमोर २८७ धावांचे आव्हान कठिण होते . शिवकांत शुक्लाच्या मोबदल्यात त्यांनी दुसऱ्या डावात १८ षटकांत १ बाद ५४ धावा केल्या . या सामन्यातील तीन गुणांनी महाराष्ट्राचे १० गुण झाले असून , ते ‘अ’ गटात रेल्वेच्या ( १४ ) मागे चौथ्या स्थानावर आहेत . संक्षिप्त धावफलक - महाराष्ट्र ४८१ आणि ६ बाद १८६ ( नौशाद शेख ४० , राहुल त्रिपाठी ३० , अंकित बावणे ३० , करण ठाकूर ३ - ४३ ) अनिर्णित वि . रेल्वे - ३८१ आणि १ बाद ५४ ( वाकसकर नाबाद २३ , भिल्ले नाबाद १४ )"
sports,"आशियाई क्रीडा स्पर्धेतील सुवर्णपदक विजेत्या बजरंग पुनिया याच्याकडे शनिवारपासून सुरू होणाऱ्या जागतिक अिजक्यपद कुस्ती स्पर्धेसाठी भारताच्या ३० जणांच्या पथकाचे नेतृत्व सोपविण्यात आले आहे . २०१३च्या जागतिक अिजक्यपद स्पर्धेत कांस्यपदक पटकावणाऱ्या बजरंगला आपले कर्तृत्व सिद्ध करण्यासाठी पाच वर्षांचा कालावधी लागला . आता ६५ किलो वजनी गटात त्याच्यावर भारताची भिस्त असेल . गेल्या महिन्यात त्याला प्रतिष्ठेच्या राजीव गांधी खेलरत्न पुरस्कारासाठी डावलण्यात आले होते . पण ते सर्व विसरून कठोर मेहनत घेऊन तो आता पदक मिळवण्यासाठी सज्ज झाला आहे . राष्ट्रकुल आणि आशियाई स्पर्धेत त्याने ज्या सहजतेने सुवर्णपदक पटकावले , त्यामुळे या स्पर्धेतही तो पदकासाठी दावेदार मानला जात आहे . या स्पर्धेत मानांकन मिळवलेला एकमेव खेळाडू असलेला बजरंग रविवारी रिंगणात उतरेल . ‘‘गेल्या काही आठवडय़ांपासून आम्ही या स्पर्धेसाठी कसून सराव करत आहोत . प्रतिस्पर्धी कुस्तीपटूंचा विचार करता , भारतीय खेळाडूंना पदक मिळविण्याच्या संधी आहेत . मॅटवर आमचे मल्ल कमी पडणार नाहीत , असा विश्वास आहे , ’’ असे बजरंगने सांगितले . महिलांच्या ५० किलो वजनी गटात विनेश फोगट हिच्याकडूनही भारताला पदकाच्या अपेक्षा होत्या , पण तिने कोपराच्या दुखापतीमुळे माघार घेतली आहे . तिची बहीण रितू फोगट आता भारताचे प्रतिनिधित्व करेल . ऑलिम्पिक कांस्यपदक विजेती साक्षी मलिक सध्या चांगल्या कामगिरीसाठी धडपडत असल्यामुळे तिच्याकडून पदकाची अपेक्षा बाळगली जात नाही . शनिवारी फ्रीस्टाइल प्रकाराच्या कुस्तींना सुरुवात होणार असून सोनबा तानाजी गोंगाणे ( ६१ किलो ) , पवन कुमार ( ८६ किलो ) आणि सुमित ( १२५ किलो ) हे रिंगणात उतरतील ."
lifestyle,"२१ व्या शतकात पुरुषांसोबत स्त्रियादेखील प्रत्येक क्षेत्रात खंबीरपणे कार्यरत आहेत . स्त्रिया विविध स्तरातून मेहनतीनं स्वतःची जागा निर्माण करतात . यामुळेच की काय स्त्रियांना आपण आदिशक्तीचे रूप मानतो . स्त्रिया प्रत्येक प्रवासात स्वतःसोबत आपल्या कुटुंबाचादेखील विकास आणि सांभाळ करीत असतात . अनेक अडचणी , खाच खळगे पार करीत आपल्या आयुष्यातल्या एका महत्वाच्या टप्प्यापर्यंत पोहोचतात , मात्र इथे प्रवास संपत नाही तर खरा प्रवास इथून सुरु होतो , तो सर्व स्त्रियांच्या आयुष्यातील टर्निंग पॉईंट असतो . अशाच एका कलात्मक स्त्रीने आपल्या आयुष्यातले टर्निंग पॉईंट पार करत अनेक स्त्रियांसाठी आदर्श निर्माण केला आहे . अभुदय नगर मधील कामगार कल्याण येथे लहानीची मोठी झालेल्या कल्पिता राणेने व्हिएतनाम इथे पार पडलेल्या विश्वविजेती या स्पर्धेसाठी भारताचे प्रतिनिधीत्व केले . विचारांमध्ये सुंदरता असणं म्हणजेच खरं सौंदर्य असे मानणाऱ्या कल्पिताने वयाच्या १० व्या वर्षी झाशीची राणी या मालिकेतून आपल्या करिअरची सुरवात केली . या मालिकेत तिने झाशीच्या राणीच्या बालपणाची भूमिका साकारली होती . कल्पिताने भरतनाटयम या नृत्यकलेचं शात्रोक्त शिक्षण घेतलं आहे . स्वतःला नृत्यकलेच्या शिक्षणासाठी करावी लागलेली पायपीट अभुद्य नगरच्या येणाऱ्या पिढीला करावी लागू नये , यासाठी तिने वयाच्या १५ व्या वर्षी आई - वडिलांच्या सहाय्याने कल्पांगण या संस्थेची निर्मिती केली . गेली १५ वर्षे ही संस्था अभुद्य नगर येथील अनेक नविन पिढ्यांना घडवत आहे . आज कल्पांगणच्या माध्यमातून ८२ मुलींना नाट्य , संगीत , तबला याचे प्रशिक्षण मिळते आहे . लग्नानंतरही कल्पिताने कल्पांगणच्या मुलींना घडवण्याचे कार्य चालू ठेवले आहे . सुलभाताई देशपांडे यांच्या अविष्कार शाळा या संस्थेतर्फे ‘दुर्गा झाली गौरी’ या नृत्यनाटिकेतून कल्पिताने काम केले होते . कल्पिता आणि कलेचा संगम तिच्या शालेय जीवनापासूनच सुरु झालेला होता , मात्र यामध्ये सात्यत्य टिकवून ठेवण्याची जबाबदारी कल्पिताने व्यवस्थितरित्या पार पडली . लग्नानंतर ती थांबली नाही , लग्नानंतरही कल्पिताने अभ्युदय नगरच्या विवाहीत महिलांसाठी नृत्याचे शिक्षण देण्यास सुरु ठेवले . स्त्रियांच्या सक्षमीकरणासाठी कल्पिताने आजवर अनेक उपक्रम राबवले आहेत . गेल्याच वर्षी कल्पिताने मिसेस इंडिया वर्ल्ड वाईड या सौंदर्य स्पर्धेत भारताचे प्रतिनिधित्व केले . या स्पर्धेमध्ये अंतिम ५० जणींमध्ये मध्यमवर्गीय कुटुंबातील कल्पिताने बाजी मारली . व्हिएतनाम येथे पार पडलेल्या स्पर्धेमध्ये त्यांना ‘मिसेस टॅलेंटेड’ हा किताब मिळवला . प्रत्येक स्त्रीच्या आयुष्यात मिस ते मिसेस हा प्रवास सगळ्यात कठीण असतो . प्रत्येक स्त्री हा प्रवास अनुभवत असते . या प्रवासाविषयी सांगितले कल्पिता म्हणाली की , ‘मीसुद्धा मिस ते मिस ते मिसेस या प्रवासाचा अनुभव घेतला आहे . आपल्या करिअरविषयीची माहिती पटवून देताना तुम्ही स्टेबल असणं गरजेचं आहे . प्रत्येक गोष्टीला समजून घेण्यासाठी किंवा समजावून देण्यासाठी योग्य वेळ दिला की प्रवास आणखी सोपा होतो . असाच प्रवास करत मी मिसेस इंडिया वर्ल्ड वाईड या स्पर्धेपर्यंत पोहोचले . ’ कल्पिता राणेचा हा प्रवास अनेक स्त्रियांसाठी एक आदर्श आहे . प्रत्येक स्त्रीने तिच्या कठीण काळात ठामपणे उभे राहून येणाऱ्या प्रसंगाला धीटपणे सामोरे जाण्याचा , सल्ला कल्पिता देतात ."
entertainment,"बॉलिवूडमध्ये सध्या लग्नाचे वारे वाहत आहे . सोनम - आनंदच्या विवाहच्या चर्चा संपत नाही तोच अभिनेत्री नेहा धुपिया आणि अंगद बेदी यांनी लग्न करून सगळ्यांनाच आश्चर्याचा धक्का दिला होता . आता हिमेशनंही जवळपास नेहाचं अनुकरण करत सगळ्यांना आश्चर्याचा धक्का दिला आहे . थोड्याच वेळात हिमेश प्रेयसी सोनिया कपूर हिच्यासोबत विवाहबंधनात अडकणार आहे . हिमेशच्या राहत्या घरी हा विवाहसोहळा पार पडणार आहे . या सोहळ्यासाठी जवळचे काही मोजकेच लोक उपस्थित राहणार असल्याचं समजत आहे . गेल्यावर्षी जूनमध्ये हिमेश रेशमियानं आपला २२ वर्षांचा संसार मोडून पत्नी कोमलशी घटस्फोट घेतला . त्यानंतर टीव्ही अभिनेत्री सोनिया कपूर हिच्यासोबत तो लिव्ह - इनमध्ये राहू लागला . सर्वप्रथम २००६ मध्ये हिमेश आणि सोनियाचे अफेयर चर्चेत आले होते . पहिली चार वर्षे हिमेशने त्याच्या घरच्यांना तिची ओळख केवळ ‘चांगली मैत्रिण’ अशीच करुन दिली होती . पण , या दोघांची वाढती सलगी मीडियापासून लपून राहिली नाही . सूत्रांनी दिलेल्या माहितीनुसार , कोमलला म्हणजेच हिमेशच्या पत्नीला याची पूर्ण कल्पना होती . असे असले तरी , तिने कधीच या सर्व प्रकाराला उघडपणे विरोध केला नाही . इतकंच नाही तर काही दिवसांपूर्वी आपल्या घटस्फोटासाठी सोनियाला मी कधीच जबाबदार धरणार नाही ती आमच्या कुटुंबातील सदस्याप्रमाणेच आहेत अशी प्रतिक्रिया हिमेशची तिनं दिली होती . आज संध्याकाळी हिमेशच्या राहत्या घरी हा विवाहसोहळा पार पडणार असल्याचं दी इंडियन एक्स्प्रेसनं म्हटलं आहे . या लग्न सोहळ्यासाठी हिमेशचा लहान मुलगाही उपस्थित राहणार आहे ."
entertainment,"अभिनेता शाहिद कपूर सध्या त्याच्या आगामी चित्रपटासाठी बरीच मेहनत घेत असल्याचं पाहायला मिळत आहे . ‘पद्मावती’ चित्रपटात राजा रावल रतन सिंगची भूमिका साकारण्यासाठी त्याने आपल्या शरीरयष्टीतही बदल केला आहे . पण , ‘पद्मावती’मधील ही भूमिका फक्त एक निमित्त असून फिटनेसच्या बाबतीत तो नेहमीच सजग असल्याचं पाहायला मिळालं आहे . एक प्रशिक्षित डान्सर आणि अभिनेता म्हणून त्याने आपल्या फिटनेसला नेहमी प्राधान्य दिलं आहे . त्याचच उदाहरण त्याच्या एका सोशल मीडिया पोस्टमध्ये पाहायला मिळालं . शाहिदने त्याच्या इन्सटाग्राम अकाऊंटवरुन एक फोटो शेअर केला . या फोटोमध्ये त्याचं पिळदार शरीर पाहायला मिळत आहे . मुख्य म्हणजे त्याच्या या रुपावर पत्नी मीरासुद्धा भाळली आहे . मीराने शाहिदच्या या फोटोवर कमेंट केली आहे . तिची ही कमेंट पाहून शाहिदलाही आश्चर्य वाटत असेल यात शंकाच नाही . शाहिद आणि मीरा बॉलिवूडमधील मोस्ट हॅपनिंग कपल आहेत . नुकतच त्यांच्या लग्नाला दोन वर्षे पूर्ण झाली असून अनेकांनीच या जोडीवर शुभेच्छांचा वर्षाव केल्याचं पाहायला मिळालं . वाचा : ‘या’ अभिनेत्याची मुलगी शाहिद कपूरला मानत होती पती वाचा : रवीनाने अक्षय कुमारला ‘या’ अभिनेत्रींसोबत पकडलं होतं… मीरा - शाहिदवर प्रसारमाध्यमांच्या नेहमीच नजरा असतात . नुकतच इंडियन एक्सप्रेसशी संवाद साधत मीराने एक पिता म्हणून शाहिद त्याची भूमिका कशा प्रकारे बजावत आहे हे स्पष्ट केलं . ‘त्याच्या परीने शक्य त्या सर्व गोष्टी तो पिता म्हणून करु इच्छितो . कधीकधी तर , मी स्वतः त्याला स्वस्थ बसण्यास सांगते . मिशासोबत खेळणं , तिला वेळ देण त्याला फार आवडतं . मुख्य म्हणजे तीसुद्धा शाहिदप्रमाणेच झाली आहे . आपल्या वडिलांप्रमाणेच आरशात स्वतःला पाहणं तिलासुद्धा फार आवडतं . पिता झाल्यावर तो बदलला आहे’ , असं मीरा म्हणाली ."
entertainment,"राष्ट्रीय पुरस्कार विजेता गणेश आचार्य यांचे नवीन फोटो पाहिल्यावर तुम्हीसुद्धा आश्चर्यचकित व्हाल . त्यांचा नवीन लूक पाहिल्यास आधीपेक्षा जवळपास निम्मे वजन त्यांनी कमी केल्याचे पाहायला मिळेल . नृत्य निर्देशक गणेश आचार्य यांनी ८५ किलो वजन कमी केले आहे . यासंदर्भात एका वृत्तपत्राला दिलेल्या मुलाखतीत ते म्हणाले की , ‘माझ्यासाठी हे खूपच कठीण होतं . मागील दीड वर्षापासून मी फक्त माझं वजन कमी करण्यावरच भर देत होतो . २०१५ मध्ये आलेल्या माझ्या चित्रपटासाठी मी ३० ते ४० किलो वजन वाढवलं होतं आणि त्यानंतर माझं वजन २०० किलोवर पोहोचलं . आता तेच वजन मी कमी करण्याचा प्रयत्न करतोय . ’ ‘लोकांनी गणेश आचार्यला जाड असल्याचंच पाहिलंय . माझी ही प्रतिमा मला बदलायची होती . आतापर्यंत मी ८५ किलो वजन कमी केले आहे , ’ असंही त्यांनी सांगितलं . २०१३ मध्ये प्रदर्शित झालेल्या ‘भाग मिल्खा भाग’ चित्रपटातील ‘मस्तो का झुंड’ या गाण्यातील नृत्य निर्देशनासाठी त्यांचा राष्ट्रीय पुरस्कार देऊन सन्मान करण्यात आला होता . वाचा : बॉलिवूड पदार्पणापूर्वीच राजकपूर यांचा नातू चर्चेत वजन कमी केल्यानंतर जाणवू लागलेल्या फरकाबद्दल सांगताना ते म्हणाले की , ‘जेव्हा वजन जास्त होतं तेव्हाही मी डान्स करत होतो . मात्र आता वजन केल्याने माझी ऊर्जा वाढली आहे . ’ वजन कमी करण्यासाठी इतरांनाही प्रेरणा देण्यासाठी गणेश आचार्य लवकरच युट्यूबवर एक व्हिडिओ प्रदर्शित करणार आहेत . त्यांनी कशाप्रकारे वजन कमी केलं , त्यासाठी आहार कसा घेतला या सर्व गोष्टींचे मार्गदर्शन ते व्हिडिओतून करताना दिसणार आहेत . याआधी गायक अदनान सामीनेही आपले वजन घटवले होते ."
sports,"आंतरराष्ट्रीय महिला दिनाच्या पुर्वसंध्येला बीसीसीआयने आपल्या महिला व पुरुष खेळाडूंसाठी वार्षिक कराराची यादी जाहीर केली . एकीकडे महिला क्रिकेटपटू आंतरराष्ट्रीय पातळीवर आपल्या पुरुष सहकाऱ्यांच्या तुलनेत तोडीस तोड कामगिरी करत असताना , वार्षिक करारांत बीसीसीआयने महिला खेळाडूंवर अन्याय केल्याचं दिसून येतंय . महिला क्रिकेटपटूंसाठी बीसीसीआयने यंदा C ही नवीन श्रेणी तयार केली असली तरीही पुरुष खेळाडूंच्या तुलनेत महिला खेळाडूंना मिळणाऱ्या पैशांमध्ये बरीच मोठी तफावत असल्याचं स्पष्ट झालंय . पुरुष खेळाडूंसाठी बीसीसीआयची गटवारी पुढीलप्रमाणे – A + – ७ कोटी A – ५ कोटी B – ३ कोटी C – १ कोटी महिला खेळाडूंसाठी बीसीसीआयची गटवारी पुढीलप्रमाणे – A – ५० लाख B – ३० लाख C – १० लाख अवश्य वाचा – क्रिकेटपटूंसाठी बीसीसीआयची नवीन आर्थिक करार यादी जाहीर या गटवारीतून बीसीसीआय महिला क्रिकेटबद्दल किती गंभीर आहे हे समोर येतंय . पुरुष क्रिकेटपटूंच्या C गटातील खेळाडूंना मिळणाऱ्या वार्षिक कराराच्या अर्धी रक्कम महिला खेळाडूंच्या A गटातील खेळाडूंना मिळत आहे . मात्र गांभीर्याने विचार केल्यास महिला क्रिकेटपटूंबद्दलच्या या उदासीन धोरणाला बीसीसीआयसोबत भारतीय क्रीडा चाहतेही तितकेच जबाबदार असल्याचं आपल्याला दिसून येईल . एक उदाहरण म्हणून २०१७ सालात इंग्लंड मध्ये पार पडलेल्या चॅम्पियन्स ट्रॉफीचं उदाहरण घेऊया . साखळी फेरीत धडाकेबाज कामगिरी करणाऱ्या भारतीय संघाला अंतिम फेरीत पाकिस्तानकडून पराभव पत्करावा लागला होता . यानंतर भारतीय क्रीडा रसिकांचा मोठा रोष क्रिकेटपटूंना सहन करावा लागला . त्यातच तत्कालीन प्रशिक्षक अनिल कुंबळे आणि विराट कोहली यांच्यातील वादाने बीसीसीआयमधलं वातावरण पुरतं ढवळून निघालं . लागोपाठ घडलेल्या या दोन घटनांमुळे भारतीय क्रीडा रसिक मनापासून दुखावले गेले होते . अशातच मिताली राजच्या भारतीय महिला क्रिकेट संघाने क्रीडा रसिकांना एक आशेचा किरण दिला . ज्या देशात भारतीय पुरुष क्रिकेट संघ अपमानास्पद पराभव स्विकारुन परतला होता , त्याच देशात मिताली राजच्या टीम इंडियाने धडाकेबाज कामगिरी केली . स्मृती मंधाना , पुनम राऊत यांसारख्या मराठमोळ्या खेळाडूंनी सुरुवातीच्या सामन्यांमध्ये केलेल्या धडाकेबाज कामगिरीमुळे प्रसारमाध्यमांनी आपला मोर्चा महिला संघाकडे वळवला . अपेक्षेप्रमाणे भारतीय महिलांनी चांगली कामगिरी करत , अंतिम फेरीत प्रवेश मिळवला . अंतिम फेरीत महिलांना पराभव पत्करावा लागला असला तरीही ज्या पद्धतीने मिताली राजचा संघ मैदानात खेळला ते पाहता प्रत्येक भारतीयांच्या ओठावर काही दिवस महिला संघाचं नाव पहायला मिळत होतं . अवश्य वाचा – मोहम्मद शमीचे तरुणींसोबत अनैतिक संबंध असल्याचा पत्नीचा आरोप , बीसीसीआयने शमीचा वार्षिक करार राखून ठेवला मात्र ही बाब झाली विश्वचषकापुरती , इतर स्पर्धांच्या दरम्यान क्रीडा रसिक म्हणून आम्हाला महिलांचेही सामने बघायचे आहेत अशी मागणी भारतीय क्रीडा रसिक का करत नाहीत ? महत्वाच्या स्पर्धा सोडल्या तर महिला क्रिकेट संघाच्या फार कमी सामन्याचं थेट प्रक्षेपण केलं जातं . यदाकदाचीत एखाद्या मालिकेचं थेट प्रेक्षपण करण्यात आलं तरीही त्याला प्रेक्षकांचा मिळणारा प्रतिसाद हा अगदीच नगण्य असतो . त्यामुळे प्रेक्षक म्हणून आपण अधिक सजग होणं गरजेचं आहे , हे भारतीय क्रीडा रसिक कधी ओळखणार हा देखील एक मोठा प्रश्नच आहे . विश्वचषकात महिला संघाने पाकिस्तानवर मात केली . या सामन्याचं वृत्तांकन बहुतांश प्रसारमाध्यमांनी , पुरुष संघाच्या पराभवाचा बदला महिलांनी घेतला असं केलं . पण महिला संघाच्या कामगिरीचं विश्लेषण करताना नेहमी पुरुष संघाच्या कामगिरीची परिमाण लावणं कितपत योग्य आहे ? ? महिला क्रिकेट संघाने पाकिस्तानवर मिळवलेला विजय हा एक स्वतंत्र विजय आहे . त्या कामगिरीचं मुल्यमापन करताना पुरुषांचा तराजू लावण्यात काय हाशील ? ? महिलांच्या कामगिरीचं मुल्यांकन होताना तराजू हा वेगळाच घ्यायला हवा . त्यामुळे आगामी काळात महिला क्रिकेटला आणखी उंच पातळीवर न्यायचं असेल बीसीसीआयसोबत तर क्रीडा रसिक म्हणून आपलीही तितकीच जबाबदारी आहे हे विसरुन चालणार नाही ."
lifestyle,"खरंतर दिवाळी आता सुरुही झाली आहे . दिव्यांच्या या सणाला महाराष्ट्रात विशेष महत्त्व असून या काळात घराघरांत आनंदाचे उत्साहाचे वातावरण पाहायला मिळते . कुटुंबातील सर्व मंडळी एकत्र येण्याचे निमित्त असल्याने दिवाळी लहानांपासून मोठ्यांपर्यंत सर्वांसाठीच खास असते . घरी पाहुणे येणार म्हटल्यावर आपले घरही छान सजलेले असेल तर आनंदात निश्चितच भर पडते . पावसाळ्यात काहीवेळा घरांची स्थिती बिघडलेली असते . सततचा ओलावा आणि गळती यांचे डाग भिंतींवर आणि छतांवर उमटतात , रंगांचे पोपडे निघू लागतात , भिंती जुनाट दिसू लागतात . सर्वात वाईट म्हणजे ओलाव्यामुळे महागडे फर्निचर खराब होते . मात्र सण , उत्सवांच्या काळात घरे सुंदर दिसायला हवी असतात . त्यासाठी ‘डॉ . फिक्सिट’तर्फे डॉ . संजय बहादूर यांनी सांगितलेल्या काही महत्त्वाच्या टिप्स . . १ . ओलसर जागांवर तातडीने उपाय करा : ओलाव्यामुळे घरांचे मोठ्या प्रमाणात नुकसान होते . अशावेळी एखाद्या व्यावसायिकाचा सल्ला घेऊन ओलाव्याचे मूळ कारण शोधून काढावे . त्या ओलाव्यामुळे भिंतीवर आलेली बुरशी घालवण्यासाठी काय करता येईल , याची त्या व्यावसायिकाशी चर्चा करावी . केवळ तात्पुरते उपाय योजून ते डाग अथवा बुरशी लपविण्याचे प्रयत्न हे नेहमीच फोल ठरतात . बुरशी तात्पुरती घालवली , तरी ती काही महिन्यांतच पुन्हा उगवते . त्यानंतर आपण घालवलेले पैसे फुकट गेल्याची जाणीव आपल्याला होते . त्यामुळे मूळ कारण शोधून काढून योग्य त्या उपायांनी ओलाव्याचे डाग आणि बुरशी घालवावेत व आवश्यक वाटल्यास भिंतीच्या त्या भागावर सुंदर वॉलपेपर लावावा , हे ठीक . २ . भिंतीवर साज चढवा ः सणासुदींच्या दिवसांमध्ये भिंतीवर पडलेले डाग कायमचे घालवण्यापेक्षा लपविण्याकडे अनेकांचा कल असतो . त्यासाठी ते या डागांवर वॉलपेपर चिकटवतात किंवा वॉल हॅंगिंग टांगतात . खरे तर अशावेळी वॉटर प्रूफिंग करून त्या भिंतीची दुरुस्ती करून घेतली पाहिजे . त्यानंतर वाटल्यास त्या भिंतीवर आकर्षक वॉलपेपरने , वॉल हॅंगिंगने , दिव्यांच्या सजावटीने , म्यूरल वा चित्रांनी साज चढवावा . ३ . बाहेरील भिंतीवरील भेगांची नीट काळजी घ्या ः इमारतीच्या वा घराच्या बाहेरील भिंतीवर अनेकदा भेगा पडलेल्या असतात . या भेगा बुजवून भिंती रंगविण्याकडे घरमालकांचा व सोसायट्यांचा कल असतो . मात्र ही केवळ तात्पुरती डागडुजीच म्हणता येईल . वॉटरप्रूफींग केल्याशिवाय या भेगा बुजविण्यात अर्थ नाही . या भेगा , कितीही छोट्या असल्या तरी , कालांतराने ओलावा पसरविण्याचे काम करतात आणि इमारतीच्या सांगाडयाचे कॉलम व बीम अशा महत्त्वाच्या भागांवर विपरीत परिणाम होतो . त्यामुळे इमारत वर्षानुवर्ष भक्कम ठेवायची असल्यास या भेगांच्या बाबतीत तडजोड करून चालणार नाही . घराच्या दुरूस्तीबद्दल कोणताही निर्णय घ्यायचा असल्यास , एखाद्या तज्ज्ञाचा , व्यावसायिकाचा सल्ला घेऊन स्ट्रक्चरल ऑडीट करून घ्यावे . त्यामुळे समस्यांचे मूळ कारण दूर करता येईल आणि योग्य उपाय केल्यामुळे संभाव्य अपघात वा दुर्घटना टाळता येतील . योग्य पध्दतीने केलेल्या वॉटरप्रूफींगमुळे संभाव्य नुकसान टळू शकते आणि घराचे मूल्यांकन चांगले राहते . थोडी अधिक काळजी घेतल्याने आपले घर केवळ उत्सवांपुरतेच नाही , तर कायमचेच आकर्षक व भक्कम राहू शकते ."
entertainment,"उत्तम आशय आणि निखळ मनोरंजनासाठी ‘आता थांबायचं नाय’ असं म्हणत सध्या स्टार प्रवाह वाहिनी प्रेक्षकांच्या मनोरंजनाची पुरेपूर काळजी घेत आहे असेच म्हणावे लागेल . ‘विकता का उत्तर’ , ‘गोठ’ , ‘नकुशी . . तरीही हवीहवीशी’ अशा विविध मालिकांचा नजराणा सध्या ही वाहिनी घेऊन आली आहे . मनोरंजनाची हीच वाट अविरतपणे सुरु ठेवण्यासाठी या वाहिनीतर्फे प्रत्येक रविवार हा ‘सिनेवार’ ठरवला गेला आहे . या उपक्रमाअंतर्गत दर्जेदार चित्रपट प्रेक्षकांसाठी प्रदर्शित केले जाणार आहेत . येत्या रविवारी म्हणजेच २७ नोव्हेंबरला या उपक्रमाअंतर्गत एक वेगळ्या धाटणीचा चित्रपट प्रेक्षकांच्या भेटीला येणार आहे . रविवारची धम्माल द्विगुणित करण्यासाठी स्टार प्रवाहवर ‘संदूक’ या चित्रपटाचा टेलिव्हीजन प्रिमिअर करण्यात येणार आहे . हिंदी चित्रपट आणि मालिकांमध्ये सक्रिय असणारा अभिनेता सुमीत राघवनने या चित्रपटातून मराठी चित्रपटांमध्ये पदार्पण केले होते . ऐतिहासिक पार्श्वभूमी असलेल्या विनोदी कथानकाच्या या चित्रपटाबाबत प्रेक्षकांमध्येही कुतुहलाचे वातावरण पाहायला मिळत आहे . २७ नोव्हेंबरला हा चित्रपट दुपारी १ वाजता आणि रात्री ८ वाजून ३० मिनिटांनी प्रदर्शित होणार आहे . वाचाः ‘एक शून्य तीन’ नाटकातून स्वानंदीचे रंगभूमीवर पदार्पण चित्रपटगृहांमध्ये या चित्रपटाच्या प्रदर्शनानंतर समीक्षक आणि प्रेक्षकांनीही चित्रपटाला चांगलीच दाद दिली होती . खुसखुशीत संवाद , चपखल विनोद हे या चित्रपटातील अधोरेखित करण्याचे मुद्दे . सुमीत राघवन , भर्गवी चिरमुले , शरद पोंक्षे , अरुण नलावडे , राहुल मेहेंदळे यांसारखे कलाकार या चित्रपटामध्ये उल्लेखनीय भूमिका बजावताना पाहायला मिळत आहेत . चित्रपटामध्ये साकारलेला स्वातंत्र्यपूर्व काळ , निसर्गरम्य खेडेगाव यांसह चित्रपटाचे संकलन , कलादिग्दर्शन , संगीत या साऱ्याच बाबतीत परिपूर्ण असा हा चित्रपट प्रेक्षकांच्या भेटीला येणार असल्यामुळे रविवार संदूकमय होणार हे नक्कीच ."
entertainment,"क्रिकेट आणि बॉलिवूडमध्ये जणू अतूट नाते निर्माण झाले आहे . बॉलिवूडमधील सौंदर्यवतींची भुरळ क्रिकेटपटूंवर पडत असल्याचे आपल्याला अनेकदा पाहावयास मिळाले . युवराज सिंग , विराट कोहली , झहिर खान , अझरुद्दीन , हरभजन सिंग , मनसूर अली पतौडी यांसारख्या अनेक क्रिकेटपटूंची विकेट अभिनेत्रींनी काढली . या रांगेत आता भारतीय क्रिकेट संघातील युवा खेळाडू हार्दिक पांड्याचाही नंबर लागण्याची शक्यता आहे . रिअॅलिटी शो ‘बिग बॉस’मधून प्रसिद्धीच्या माध्यमात आलेली अभिनेत्री एली अवराम आणि हार्दिक एकमेकांना डेट करत असल्याच्या चर्चा आहेत . PHOTO : स्वप्नील जोशीच्या मुलाचा नामकरण सोहळा बिग बॉसच्या सातव्या सिझनमध्ये एली सहभागी झाली होती . तेथूनच तिचे नाव प्रसिद्धीच्या झोतात आले . सध्या सोशल मीडियावर व्हायरल होत असलेल्या फोटोंमध्ये एली अनेकदा हार्दिकच्याच बाजूला उभी राहिलेली दिसली . द . आफ्रिकेविरुद्धच्या सामन्यात हार्दिकला पाठिंबा देण्यासाठी ती तेथे गेली होती . त्यामुळे या दोघांच्याही ‘रिलेशनशीप स्टेटस’वरून अनेक तर्कवितर्क लावण्यात येत आहेत . वाचा : माधुरी - सुमितचे रोमॅण्टिक गाणे भारतीय क्रिकेटपटूंच्या पत्नींसोबतचा एलीचा फोटो नुकताच व्हायर झाला . शिखर धवनची पत्नी आएशाने मुलगी रिआच्या १३व्या वाढदिवसाचा फोटो सोशल मीडियावर शेअर केला होता . या फोटोत रोहित शर्माची पत्नी रितिका सजदेह , भुवनेश्वर कुमारची पत्नी नुपूर नगर , आर अश्विनची पत्नी प्रिती नारायण , उमेश यादवची पत्नी तान्या वाधवा , अजिंक्य रहाणेची पत्नी राधिका धोपवकर यांच्यासह एली पोज देताना दिसते . इतकेच नव्हे तर हार्दिकचा भाऊ कृणाल पांड्याच्या लग्नातील एलीच्या उपस्थितीनेही सर्वांचे लक्ष वेधले होते . मनिष पॉलसह एलीने ‘मिकी वायरस’ चित्रपटाने बॉलिवूडमध्ये पदार्पण केले . याचसह तिने ‘किस किस को प्यार करू’ , ‘नाम शबाना’ , ‘हाऊसफुल्ल ३’ , ‘पोस्टर बॉईज’ चित्रपटांमध्येही काम केले आहे ."
entertainment,"आगामी ‘दंगल’ या वर्षातला असा चित्रपट आहे जो बघण्यासाठी सारेच उत्सुक असतील . या चित्रपटासाठी करावी लागलेली मेहनत ही इतर चित्रपटांपेक्षाही जास्त आहे . चित्रपटात कुस्तीपटू गीता आणि बबिता बाबर यांच्या भूमिका साकारणा - या फातिमा सना शेख , सानिया मल्होत्रा , सुनाही भटनागर आणि जायरा वसी यांनी आमिरपेक्षाही जास्त मेहनत घेतली आहे , असे म्हटल्यास वावगे ठरणार नाही . दरम्यान , या चित्रपटातील गाणी आणि ट्रेलर आतापर्यंत प्रदर्शित करण्यात आला आहे . नुकतेच , प्रदर्शित झालेल्या ‘दंगल’च्या शीर्षकगीतात एक मराठी चेहरा आपल्याला पाहावयास मिळाला . तो म्हणजे , मराठी चित्रटपसृष्टीतील नावाजलेला दिग्दर्शक आणि अभिनेता गिरीश कुलकर्णी याचा . गिरीश कुलकर्णी या ‘दंगल’ चित्रपटात गीता आणि बबीता यांच्या प्रशिक्षकाच्या भूमिकेत दिसणार आहे . त्यामुळे गिरीश यात महत्त्वपूर्ण भूमिकेत साकारतोय यात शंका नाही . आता त्याच्या भूमिकेची लांबी किती आहे ते तर चित्रपट प्रदर्शित झाल्यावरच कळेल . पण मि . परफेक्शनिस्टसोबत गिरीशला काम करण्याची संधी मिळाल्याने तो नक्कीच आनंदात असेल . ‘देऊळ’ , ‘जाऊ द्या ना बाळासाहेब’ , ‘वळू’ , ‘गाभ्रीचा पाऊस’ , ‘पुणे ५२’ यांसारखे अनेक चित्रपट करणा - या गिरीशला ‘देऊळ’ चित्रपटातील भूमिकेसाठी राष्ट्रीय पुरस्काराने सन्मानित करण्यात आले होते . अभिनेता आमिर खानची महत्त्वाची भूमिका असणाऱ्या ‘दंगल’ या चित्रपटाबद्लची उत्सुकता आता शिगेला पोहोचली आहे . नितेश तिवारी दिग्दर्शित या चित्रपटाचे नाव जरी ‘दंगल’ असले तरीही सेन्सॉर बोर्डासमोर या चित्रपटाला कोणत्याही प्रकारची दंगल करवी लागली नसल्याचे आता स्पष्ट झाले आहे . ‘सीबीएफसी’ म्हणजेच सेन्सॉर बोर्डाने नुकतेच या चित्रटाला ‘यू’ प्रमाणपत्र देऊ केले आहे . त्यामुळे ‘ऑल क्लिअर’ ठरवत या चित्रपटातील कोणत्याही दृश्याला कोणत्याही प्रकारची कात्री लावण्यात आलेली नाही . म्हणूनच मिस्टर परफेक्शनिस्टचा ‘दंगल’ हा चित्रपट सेन्सॉरच्या अपेक्षा पूर्ण करणारा ठरला आहे असेच म्हणावे लागेल . दरम्यान , कोणत्याही टेलिव्हीजन कार्यक्रमामध्ये जाऊन आमिर या चित्रपटाचे प्रदर्शन करणार नाहीये . पण , असे असले तरीही ‘दंगल’च्या बाबतीत प्रसिद्धीसाठी आमिर नवनवीन पद्धतींचा अवलंब करत आहे . या चित्रपटाच्याच प्रसिद्धीचा एक भाग म्हणून आमिर खानने मुंबईमध्ये या चित्रपटाच्या स्पेशल स्क्रिनिंगचे आयोजन केले आहे . या स्पेशल स्क्रिनिंगचे वैशिष्ट्य म्हणजे या स्क्रिनिंगला भारतातील काही नावाजलेले कुस्तीपटू हजेरी लावणार आहेत ."
lifestyle,"शरीरात ‘ड’ जीवनसत्त्व अधिक प्रमाणात असल्याने यकृताचा कर्करोग होण्याची संभावना कमी होत असल्याचे एका अभ्यासात संशोधकांना आढळले आहे . सूर्यप्रकाशामुळे त्वचेत ‘ड’ जीवनसत्त्व तयार होते . ‘ड’ जीवनसत्त्वामुळे शरीरात कॅल्शियमची पातळी राखणे त्याचप्रमाणे दात आणि स्नायू निरोगी ठेवण्यात मदत होते . हाडांच्या रोगांमध्ये ‘ड’ जीवनसत्त्वाचे अनेक फायदे असून यामुळे कर्करोगासह इतर अनेक रोगांच्या उपचारामध्ये मदत होत असल्याचे पुरावे समोर येत आहेत . याबाबत युरोपीय आणि अमेरिकी लोकांवर अधिक अभ्यास करण्यात आला असून आशियाई लोकांवर याबाबत अद्याप मर्यादित अभ्यास करण्यात आला आहे . आनुवंशिकतेनुसार ‘ड’ जीवनसत्त्वाच्या चयापचयातील प्रक्रियेत बदल होतो . त्यामुळे अश्वेत लोकसंख्येवर ‘ड’ जीवनसत्त्वाचा समान परिणाम होतो का नाही यासाठी हा अभ्यास करण्यात येत आहे . जपानमधील राष्ट्रीय कर्करोग केंद्र आणि शिगा वैद्यकीय विज्ञान विद्यापीठातील संशोधक ‘ड’ जीवनसत्त्वाचा कर्करोगावर काय परिणाम होतो यावर संशोधन करीत आहेत . यासाठी त्यांनी ४० ते ६९ वयोगटातील ३३ , ७३६ लोकांच्या आरोग्यविषयक माहितीचे विश्लेषण केले . या अभ्यासात सहभागी झालेल्यांनी त्यांचे आरोग्य , आहार , जीवनशैली याबाबत माहिती दिली . त्याचप्रमाणे त्यांची रक्तचाचणीदेखील करण्यात आली . शरीरातील ‘ड’ जीवनसत्त्वाच्या प्रमाणानुसार या लोकांना चार गटांमध्ये विभाजित करण्यात आले होते . या लोकांचा सरासरी १६ वर्षांच्या कालावधीसाठी अभ्यास करण्यात आला यात कर्करोगाची ३ , ३०१ प्रकरणे समोर आली . धूम्रपान , मद्यपान , आहारविषयक कर्करोगांच्या जोखीम घटकांसाठी समायोजित केल्यानंतर ‘ड’ जीवनसत्त्व जास्त असणाऱ्यांमध्ये यकृताच्या कर्करोगाचे प्रमाण कमी असल्याचे आढळले ."
entertainment,अक्षय कुमार ज्या सिनेमांची निवड करतो ते सिनेमे फार वेगळे असतात . सहसा असे सिनेमे करायला कोणी धजावत नाही ते सिनेमे हा खिलाडी कुमार करतो . देशभक्तीपर आणि सत्य घटनेवर आधारीत सिनेमे करण्याकडे त्याचा अधिक कल असतो . यावेळी त्याची नजर ऑलिम्पिक सूवर्ण पदकावर पडली आहे . हाच आहे खिलाडी कुमारचा आगामी सिनेमा . अक्षय कुमार रितेश सिधवानी आणि फरहान अख्तर यांच्या निर्मितीमध्ये बनणारा गोल्ड या सिनेमात काम करणार आहे . या सिनेमाचे दिग्दर्शन रीमा कागती करणार आहे . १९४८ मध्ये लंडनमध्ये झालेल्या १४ व्या ऑलिम्पिकची कथा आहे . या १४ व्या ऑलिम्पिक खेळात स्वातंत्र्यानंतर भारताला पहिले सूवर्ण पदक मिळाले होते . ही त्याचीच कथा आहे . अक्षयचा हा गोल्ड सिनेमा २०१८ च्या स्वातंत्र्य दिनी येणार आहे . स्वतः अक्षयने याचा पहिला पोस्टर त्याच्या ट्विटर अकाऊंटवर शेअर केला आहे . आता त्याचा हा सिनेमा नवीन काय घेऊन येतो हे २०१८ मध्येच कळेल . निर्माता आणि दिग्दर्शक करण जोहरचा नावाजलेला चॅट शो ‘कॉफी विथ करण’ लवकरच प्रेक्षकांच्या भेटीला येणार आहे . शोमध्ये नेमकी कोण कोणते कलाकार येणार आहेत याबद्दल उत्सुकता अनेकांमध्ये आहे . आता यात अक्षय कुमार आणि ट्विंकल खन्ना हे जोडपेही येणार असल्याची चर्चा सिनेवर्तुळात सुरु आहे . पहिल्यांदाच अक्षय आणि ट्विंकल एकत्र या शोमध्ये जाणार आहेत .
entertainment,"‘बाहुबली २’ या चित्रपटाच्या प्रदर्शनाची तारीख जसजशी जवळ येत आहे तसतशी या चित्रपटाविषयीची उत्सुकता आणखीनच शिगेला पोहोचत आहे . या चित्रपटाचे दोन नवे पोस्टर नुकतेच प्रदर्शित झाले असून , सध्या ते बरेच चर्चेत आहेत . हे दोन्ही पोस्टर अनेकांचेच लक्ष वेधत असून , चित्रपटाच्या कथानकाला साजेसे असेच हे पोस्टर आहेत . पण , या दोनपैकी एका पोस्टरविषयी सध्या काही वेगळेच बोलले जात आहे . अभिनेत्री दीपिका पदुकोणच्या ‘xXx : द रिटर्न ऑफ झेंडर केज’ या चित्रपटाच्या एका पोस्टरची नक्कल करत ‘बाहुबली २’चा हा पोस्टर बनविण्यात आला असल्याचे म्हटले जात आहे . त्यामुळे पोस्टरबाजीचे हे प्रकरण आता चांगलाच रंग धरू लागलेय . एस . एस . राजामौली दिग्दर्शित या चित्रपटाच्या नव्या पोस्टरमध्ये चित्रपटातील मुख्य कलाकारांचे चेहरे दिसत असून , अभिनेता प्रभास आणि राणा डग्गुबतीचा लूक सर्वांचे लक्ष वेधत आहे . त्यासोबतच या पोस्टरमध्ये कटप्पाही दिसत आहे . चित्रपटातील कलाकारांच्या चेहऱ्यावरील भाव पाहता ‘कटप्पाने बाहुबलीला का मारले ? ’ या प्रश्नाविषयीचे कुतूहल आणखीनच वाढले आहे . बहुचर्चित ‘बाहुबली २’ या चित्रपटाचे पोस्टर हॉलिवूड चित्रपटांच्या पोस्टरप्रमाणेच असण्याची ही काही पहिलीच वेळ नाही . याआधीही अभिनेता प्रभास हत्तीवर उभा असल्याचे ‘बाहुबली २’चे एक पोस्टर टोनी जाच्या ‘आँग बॅक २’ या चित्रपटाच्या पोस्टरपासून प्रेरित असल्याचे म्हटले जात होते . त्यामुळे आता या नव्या पोस्टरमागची मूळ संकल्पना काय ? हाच प्रश्न अनेकांच्या मनात घर करत आहे . दरम्यान , १६ मार्चला या बहुप्रतिक्षित चित्रपटाचा ट्रेलर लाँच करण्यात येणार असून , त्याआधीच चित्रपटाच्या संपूर्ण टीमने एकामागोमाग एक पोस्टर प्रदर्शित करण्यास सुरुवात केली आहे . एस . एस . राजामौली दिग्दर्शित या चित्रपटाने प्रदर्शनापूर्वीच लोकप्रियतेचे परमोच्च शिखर गाठले आहे . त्यामुळे आता प्रदर्शनानंतर ‘बाहुबली - द कन्क्लूजन बॉक्स’ ऑफिसवर कोणते नवे विक्रम बनवणार हे पाहणे औत्सुक्याचे ठरणार आहे . २८ एप्रिलला ‘बाहुबली २’ हा चित्रपट तेलगु , तमिळ आणि हिंदी अशा तीन भाषांमध्ये प्रदर्शित होणार आहे ."
sports,"चेंडू कुरतडण्याप्रकरणी एक वर्षाची बंदी लादण्यात आलेल्या स्टिव्ह स्मिथ आणि डेव्हिड वॉर्नर यांना क्रिकेट ऑस्ट्रेलियाने बंदीच्या कालावधीत श्रेणी ( ग्रेड ) क्रिकेट सामने खेळण्यास परवानगी दिली आहे . याच प्रकरणात नऊ महिन्यांची बंदी लादण्यात आलेल्या कॅमेरुन बॅंक्रॉफ्टबाबत मात्र अजून निर्णय झालेला नाही . क्रिकेट ऑस्ट्रेलिया सोमवारी ( ता . १४ ) वेस्टर्न ऑस्ट्रेलियातील प्रमुख क्लबबरोबर चर्चा करणार आहे . या चर्चेनंतर बॅंक्रॉफ्टबाबत निर्णय होईल , असे मानले जाते . दक्षिण आफ्रिकेविरुद्धच्या कसोटी सामन्यातील चेंडू कुरतडण्याच्या प्रकरणानंतर या तिघांवर कारवाई करण्यात आली होती . कारवाईत तिघांनाही आंतरराष्ट्रीय आणि देशांतर्गत क्रिकेट खेळता येणार नाही , असे स्पष्ट करण्यात आले होते . मात्र , या खेळाडूंना श्रेणी क्रिकेट खेळण्यास आमची हरकत नसेल , असा निर्णय क्रिकेट ऑस्ट्रेलियाने घेतला . यानंतर न्यू साऊथ वेल्स क्रिकेट संघटनेने आम्ही क्रिकेट ऑस्ट्रेलियाने घेतलेल्या निर्णयाच्या आड येणार नाही असे स्पष्ट करत स्मिथ आणि वॉर्नर यांना अनुक्रमे सदरलॅंड आणि रॅंडविक पिटरशाम क्लबकडून खेळण्याची परवानगी दिली . वेस्टर्न ऑस्ट्रेलिया क्रिकेट संघटनेने मात्र याबाबत निर्णय राखून ठेवला आहे . विशेष म्हणजे या तीनही खेळाडूंना यापूर्वी आयपीएलमधूनही बाहेर पडावे लागले होते ."
sports,"मुंबई : वेस्ट इंडीजविरुद्धच्या दोन कसोटी सामन्यांच्या मालिकेसाठी भारताचा संघ जाहीर करण्यात आला असून , कर्णधारपदी विराट कोहलीचे पुनरागमन झाले . इंग्लंड दौऱ्यात अपयशी ठरलेल्या शिखर धवनला वगळण्यात आले असून , पृथ्वी शॉ आणि मयांक अगरवाल या नवोदितांवर भिस्त ठेवण्यात आली आहे . केएल राहुल हा आता प्रमुख सलामीवीर असेल . इंग्लंड दौऱ्यातील अपयश शिखर धवनने कालच संपलेल्या आशिया करंडक एकदिवसीय क्रिकेट स्पर्धेत धुवून काढले . तरीही निवड समितीने त्याचा विचार केला नाही . हा प्रमुख बदल वगळता इतर मोठे बदल करण्यात आले नाहीत . जसप्रीत बुमरा आणि भुवनेश्वर कुमार यांना विश्रांती देण्यात आली तर ईशांत शर्मा आणि हार्दिक पंड्या तंदुरुस्त नसल्यामुळे त्यांचा विचार करण्यात आला नाही . आशिया करंडक स्पर्धेतून माघार घेणाऱ्या विराटला मनगटाच्या दुखापतीमुळे विश्रांती दिली जाण्याची शक्यता वर्तवली जात होती ; परंतु तंदुरुस्तीचा अहवाल आल्यानंतर त्याच्या समावेशासह संघ आज रात्री जाहीर करण्यात आला . विराटसह अश्विनही तंदुरुस्त ठरला आहे . बुमरा आणि भुवनेश्वर कुमार यांना आगामी ऑस्ट्रेलिया दौऱ्यासाठी विश्रांती देण्यात आल्यामुळे महम्मद सिराज आणि उमेश यादव यांना संधी मिळाली आहे . सिराजने भारत "" अ ' संघातून भरीव कामगिरी करून लक्ष वेधले होते ; तर मुंबईच्या शार्दुल ठाकूरने स्थान कायम राखले आहे . वेस्ट इंडीजविरुद्धचा पहिला कसोटी सामना 4 ते 9 ऑक्टोबरदरम्यान राजकोट तर दुसरा सामना हैदराबादला 12 ते 16 ऑक्टोबरदरम्यान होणार आहे . संघ : विराट कोहली ( कर्णधार ) , केएल राहुल , पृथ्वी शॉ , मयांक अगरवाल , चेतेश्वर पुजारा , अजिंक्य रहाणे ( उपकर्णधार ) , हनुमा विहारी , रिषभ पंत ( यष्टीरक्षक ) , आर . अश्विन , रवींद्र जडेजा , कुलदीप यादव , महम्मद शमी , उमेश यादव , महम्मद सिराज , शार्दुल ठाकूर ."
sports,"कॅम्प एज्युकेशन सोसायटीच्या निगडी येथील शाखेनेही बजाज अलियांझ पुणे हाफ मॅरेथॉनमध्ये मोठ्या संख्येने भाग घेण्याचे ठरविले आहे . या संस्थेच्या प्रेरणा माध्यमिक विद्यालय व कनिष्ठ महाविद्यालयातील विद्यार्थी सहभागी होत आहेत . हे विद्यालय निगडी येथे असून , त्यातील माध्यमिक आणि उच्च माध्यमिक स्तरावरील विद्यार्थी तयारी करीत आहेत . मॅरेथॉन स्पर्धेतील सहभागामुळे मुलांची खेळाची आवड वाढून ती मोबाईल , टीव्ही यांच्या अतिसंपर्कापासून दूर राहतील . खेळामुळे मानसिक ताण कमी होऊन शरीर सुदृढ व निरोगी राहते , मुलांचा आत्मविश्वास वाढतो . आमच्या शाळेत शारीरिक शिक्षणाला महत्त्व दिले जाते . त्या तासाला मुले सांघिक तसेच वैयक्तिक खेळ खेळतात . कबड्डी , फुटबॉल , व्हॉलिबॉल , धावणे , थाळीफेक , गोळाफेक , लांब उडी , उंच उडी , कराटे , बुद्धिबळ , पोहणे या खेळांमध्ये आमची मुले जिल्हा तसेच विभागीय पातळीवरीलही स्पर्धांत भाग घेतात . काहींची निवड तर राज्य पातळीवर झालेली आहे . - हेमलता नांगरे , प्राचार्य , कॅम्प एज्युकेशन सोसायटी अभिमान हायस्कूल आणि ज्युनियर कॉलेज हा अतिशय उत्साहपूर्ण व आनंददायी उपक्रम आहे . विद्यार्थ्यांची शारीरिक क्षमता वाढविण्यासाठी आणि सकारात्मक दृष्टिकोन निर्माण होण्यासाठी तो उपयोगी पडेल . आमच्या शाळेत विविध मैदानी खेळ घेतले जातात तसेच क्रीडा स्पर्धांचे आयोजन करण्यात येते . विद्यार्थ्यांमध्ये शारीरिक आरोग्याबाबत जागरूकता निर्माण करण्यासाठी नामवंतांची व्याख्याने ठेवली जातात . - प्रा . शुभांगी इथापे , प्राचार्य , प्रेरणा माध्यमिक विद्यालय व कनिष्ठ महाविद्यालय धावण्यासारखा सोपा व्यायाम नाही आणि व्यायामासारखा मित्र नाही . त्यामुळेच या स्पर्धेत विद्यार्थ्यांनी अधिकाधिक संख्येने भाग घ्यावा . या उपक्रमाला आमच्या शाळेच्या शुभेच्छा ! - निशा पांडुरंग देशमुख , उपमुख्याध्यापिका , कॅम्प एज्युकेशन सोसायटी कन्या हायस्कूल"
sports,"चॅम्पियन्स ट्रॉफीचा महाअंतिम सामना उद्या भारत आणि पाकिस्तान यांच्यात रंगतोय . या सामन्याची उत्सुकता शिगेला पोहचली आहे . जगभरातले क्रिकेट रसिक या सामन्यात काय होणार याची डोळे लावून वाट पाहात आहेत . उद्या लंडनच्या ओव्हल मैदानावर हा सामना खेळवला जाणार आहे . या सामन्याची ९९ टक्के तिकीटे विकली गेली आहेत . तिकीटांसाठी ब्राँझ , सिल्ह्वर , गोल्ड आणि प्लॅटीनम असे विभाग पाडण्यात आले आहेत . पीटर मे स्टँडवरचे तिकीट ९१ हजारांच्या घरात आहे . तर प्लॅटीनम विभागाचे तिकीट ४७ हजारांच्या पुढे आहे . गोल्ड स्टँडसाठीचे तिकीट ३८ हजारांच्या घरात आहे . तर सिल्ह्वर अँड ब्राँझ स्टँडचे तिकीट सुमारे २८ हजारांच्या पुढे आहे . viagogo . com या वेबसाईटने दिलेल्या माहितीनुसार या सामन्याची अवघी १५० ते २०० तिकीटे शिल्लक आहेत जी येत्या काही तासांमध्ये विकली जातील . या सामन्याची ९९ तिकीटे विकली गेल्याचा दावाही याच वेबसाईटने केला आहे . भारत आणि पाकिस्तानचा हा सामना रोमहर्षक होणार यात काहीही शंकाच नाही . मात्र तिकीटांच्या बाबतीतही या सामन्याने बाजी मारल्याचे दिसून येते आहे . ९१ हजारांच्या पुढे तिकीट असूनही दर्दी क्रिकेटप्रेमींनी हा सामना मैदानात जाऊनच बघायचा असे ठरवलेले आहे . त्यामुळे तिकीटांच्या किंमतीकडे न पाहता आपला छंद जोपासण्याकडेच क्रिकेटप्रेमींचा कल दिसून येतो आहे . viagogo . com या वेबसाईटवर जर गेलात तर तुम्हाला तिकीटांचे दर , त्यासाठी रांग असे सगळे चित्र पाहता येईल . या मॅचचे एक तिकीट मिळवण्यासाठी १३०० लोक वेबसाईटवर रांगेत आहेत . तर पुढच्या एक ते दोन तासात या सामन्याची सगळी तिकीटे संपतील असा अंदाज वर्तवण्यात आला आहे . त्यामुळे उद्या होणारा सामना जेवढा मैदानात रंगणार आहे तेवढाच तो तिकीट काऊंटरवरही रंगला आहे असेच म्हणता येईल . दरम्यान , भारत - पाकिस्तान सामन्यावर एक दोन नाही तब्बल २ हजार कोटींचा सट्टा लागल्याची बातमी समोर येते आहे . भारत आणि पाकिस्तान यांच्यात होणारा सामना कायमच जगाच्या आकर्षणाचा केंद्रबिंदू राहिला आहे . तसेच भारत आणि पाकिस्तान या दोन्ही देशांमध्ये हा सामना म्हणजे गौरवाचा विषय आहे . उद्या नेमके काय होणार ? याची सोशल मीडियावर आणि विविध कार्यालयांमध्ये तसेच ट्रेनमध्ये चांगलीच चर्चा रंगली आहे ."
sports,नवी दिल्ली : उरीमधील दहशतवादी हल्ल्यानंतर दोनच दिवसांनी आज ( मंगळवार ) दुपारी पाकिस्तानच्या लष्कराने प्रत्यक्ष ताबारेषेवर पुन्हा गोळीबार केला . पाकिस्तानच्या सैनिकांनी भारतीय जवानांच्या ठाण्यांना लक्ष्य केले . या गोळीबारामध्ये कोणतीही जीवित वा वित्तहानी झाल्याचे वृत्त नाही . दुपारी 1.10 ते 1.30 या कालावधीमध्ये हा गोळीबार झाला . उरी येथे लष्कराच्या तळावर झालेल्या दशतवादी हल्ल्याचा संपूर्ण जगातून निषेध होत आहे . त्या पार्श्वभूमीवर पाकिस्तानने पुन्हा ही आगळीक केली आहे . या गोळीबाराचे अधिक तपशील अद्याप हाती आलेले नाहीत . रविवारी उरीत झालेल्या हल्ल्यात 18 जवान हुतात्मा झाले . या हल्ल्यानंतर भारत आणि पाकिस्तानमधील संबंधांत तणाव निर्माण झाला आहे .
sports,"भारताविरुद्धची कसोटी मालिका ३ - ० ने गमावल्यानंतर आता श्रीलंकेचा संघ वन - डे मालिकेसाठी तयार झाला आहे . रविवारी भारत विरुद्ध श्रीलंका यांच्यातला पहिला सामना दम्बुल्लाच्या मैदानावर खेळवला जाणार आहे . मात्र त्याआधी इंग्रजी वृत्तपत्र ‘मिड - डे’ने दिलेल्या बातमीनूसार श्रीलंकेच्या ट्रेनरने आपल्या खेळाडूंना बिस्कीट खाऊ नका असा आदेश दिला आहे . लंकेच्या संघाचे व्यवस्थापक असनका गुरुसिन्हा यांनी ही माहिती दिली आहे . “संघातील खेळाडूंच्या तंदुरुस्तीची जबाबदारी असलेले आमचे फिजीओ आणि ट्रेनर यांच्याकडे खेळाडूंच्या रोजच्या आहाराची जबाबदारी असते . त्यांच्या सल्ल्यानूसार खेळाडूंना रोजचा नाश्ता आणि जेवण दिलं जातं . त्यांनी दिलेल्या सल्ल्याप्रमाणेच यापुढे खेळाडूंना ड्रेसिंग रुममध्ये बिस्कीटं खाता येणार नाहीयेत . ” काही दिवसांपूर्वी मी खेळाडूंच्या चेंजिंग रुममध्ये बिस्कीटचे पुडे पाहिले , यावेळी मी लगेचच खानपानाची व्यवस्था पाहणाऱ्या कर्मचारांना बिस्कीटचे पुडे बाहेर न्यायला सांगितलं . महत्वाची गोष्ट म्हणजे सर्व श्रीलंकन खेळाडूंना याला आपला पाठींबा दर्शवला असून प्रत्येक जण ट्रेनरने आखून दिलेल्या वेळापत्रकानूसार आपला नाश्ता आणि खाण्याची पथ्य पाळत असल्याचं , गुरुसिन्हा यांनी म्हणलंय . चॅम्पियन्स करंडकात श्रीलंकेच्या संघाची कामगिरी पाहता , श्रीलंकन सरकार आणि क्रिकेट बोर्डाने आपल्या खेळाडूंना फिटनेसकडे लक्ष देण्याची ताकीद दिली होती . श्रीलंकेचे अनेक खेळाडू त्यांच्या फिटनेसच्या कारणामुळे सध्या संघाबाहेर आहेत , वेगवान गोलंदाज लसिथ मलिंगा हे त्यापैकीच एक नाव आहे . चॅम्पियन्स करंडकापाठोपाठ घरच्या मैदानावर श्रीलंकेच्या दुबळ्या झिम्बाब्वेसमोर पराभवाचा सामना करावा लागला होता . यानंतर अँजलो मॅथ्यूजने आपल्या कर्णधारपदाचा राजीनामा दिला होता . अवश्य वाचा – श्रीलंकेच्या संघाला पाणी पाजणारी ‘ही’ महिला आहे कोण ? भारताविरुद्धच्या कसोटी मालिकेतही काही महत्वाचे खेळाडू दुखापतीमुळे संघाबाहेर राहिले होते . त्यानंतर लंकेच्या संघ व्यवस्थापनाने आपल्या खेळाडूंच्या खाण्यात बिस्कीटांना केलेली बंदी पाहता , आगामी काळात आपल्या खेळाडूंचा फिटनेस सुधारण्यावर श्रीलंकेचं संघ व्यवस्थापन जोर देत असल्याचं समोर येतंय . अवश्य वाचा – …म्हणून युवीला श्रीलंका दौऱ्याला मुकाव लागलं"
lifestyle,"खाऊ आनंदे रश्मी करंदीकर – response . lokprabha @ expressindia . com रमजान हा मुस्लीम बांधवांचा रोजे पाळण्याचा महिना . ते पाळताना सूर्योदयापूर्वी आणि सूर्यास्तानंतर जी खाद्यपदार्थाची रेलचेल असते , त्यातून एका वेगळ्याच खाद्यसंस्कृतीचं दर्शन घडतं . रमजान हा इस्लाममधील पवित्र महिना . त्याला मुस्लिम धर्मात फार महत्त्व आहे . त्यामुळेच हा महिना फार उत्साहात साजरा केला जातो . या महिन्याची सुरुवात चंद्रदर्शनाने होते . चंद्रदर्शन ज्या दिवशी होते त्याच्या दुसऱ्या दिवशीपासून मुस्लीम बांधव रोजे ठेवतात . रोजा म्हणजे उपवास . सूर्योदयाच्या आधी न्याहारी करून सूर्यास्तानंतर जेवणे . या दरम्यान अन्न , पाणी पिणे वज्र्य असते . माझी सुरुवातीच्या काळातील सात वर्ष भिवंडीमध्ये गेली . भिवंडी हे शहर मला नेहमी ‘मिनी भारत’ वाटते . भारतातल्या सर्व भागातले लोक या शहरात वसलेले आहे . मुंबईनंतर मी पाहिलेले हे दुसरे शहर आहे , जे रात्रभर जागे असते . रमजानच्या काळात तर मला भिवंडीची हटकून आठवण येते . मार्केटमधली ती रोषणाई , मीनाबाजार , माणसांची चहलपहल… भिवंडीमध्ये एकाहून एक खास चवीचे पदार्थ बनवणारे खानसामे आणि आपा , बुआ , फुफी , नानी , चाची तुम्हाला घराघरांत आढळतील . भिवंडीकरांचे वैशिष्टय़े म्हणजे ते फार प्रेमाने तुम्हाला खाऊ घालतात . भिवंडीमध्ये खूप प्रेमाने खाऊ घालणाऱ्या समस्त आपा , दादीची मी कायम ऋणी राहीन . मी शाकाहारी म्हणून गुरुवारी खास साजूक तुपातली पुरणपोळी खाऊ घालणारी नदीम भाईची अम्मी जानची मूर्ती आजही डोळ्यासमोर उभी राहाते . हैद्राबादच्या प्रसिद्ध पॅरेडाइजची बिर्याणी खाल्ल्यानंतरही जगातील सर्वोत्तम बिर्याणी आमच्या भिवंडीतला आसिफभाई बनवतो याबद्दल माझ्या मनात तीळभरही शंका नाही . रमजानचा नूर भिवंडीमध्ये पाहाण्यासारखा असतो . घराघरांत इफ्तारी आणि सेहरीची तयारी अगदी जय्यत सुरू असते . आणि या सर्व महिन्याची सांगता म्हणजे रमजान ईद . शीर खुर्माची तयारी तर आदल्या रात्रीपासून सुरू होते . मार्केटमध्ये वेगवेगळ्या प्रकारच्या शेवयांचे रचलेले ढीग , ड्रायफ्रुटस , खजूर भिवंडीच्या बाजारात तुम्हाला याकाळात दिसतील . त्यानंतर महत्त्वाचं ठिकाण म्हणजे दूधनाका . अक्षरशः हजारो लिटर दुधाची विक्री एकटय़ा रमजान ईदच्या दिवशी कल्याण आणि भिवंडीच्या दूधनाक्यावर होते . काही काही घरांमध्ये अगदी ४० - ५० लीटर शीर खुर्मा फार निगुतीने बनवतात आणि त्यासाठी दुधाचे विक्रेतेही पिढय़ा न् पिढय़ा ठरलेले असतात . मला तर रमजान ईदच्या जेवणाचा थाट फार आवडतो . ‘थाल’ भरून एवढे पदार्थ इतक्या नजाकतीने मांडलेले असतात की केवळ नजरेने पोट भरावं . मला यात विशेष कौतुक वाटतं ते तमाम महिला वर्गाचं . सकाळी दहापासून ईदच्या शुभेच्छा देण्याकरिता एकमेकांच्या घरी जाण्याची सुरुवात होते . अगदी नऊपासूनच टेबलावर सर्व पदार्थ हिरिरीने मांडून ठेवलेले असतात . प्रत्येक घरच्या शीरखुर्माची चव वेगळी . सुरुवातीला माझ्यासाठी शाकाहारी पदार्थाचे वेगळे ‘थाल’ सजवलेले असायचे . राजेळी केळी , केळ्याचा शाही हलवा , आलू चाट , शाही ड्रायफ्रूटवाला चिवडा , मसाला बदाम , बदाम शरबत आणि शाही फालुदा यासारखे अनेक शाकाहारी पदार्थ मी माझ्या भिवंडीतल्या खाद्ययात्रेत चाखले . अर्थात भिवंडीमध्ये तुम्हाला हे कुठे स्ट्रीट फूड म्हणून मिळणार नाही त्याकरिता तुम्ही आधी भिवंडीकरांचं हृदयात स्थान मिळवायला हवं मग रमजान ईदला तुम्हाला आमंत्रण खास मिळणारच . मुंबईत रमजानच्या खाद्यभ्रमंतीसाठीची खास जागा म्हणजे मोहम्मद अली रोड . रमजानच्या काळात इफ्तारी , सेहरीकरिता खास मोहम्मद अली रोडची सैर करायला हरकत नाही . वीकेंडला तुम्हाला मोहम्मद अली रोडच्या चिंचोळ्या गल्लीमध्ये पाय ठेवायलाही जागा मिळणार नाही . फक्त मांसाहारी नाही तर शाकाहारींनादेखील इथे खाण्याचे पर्याय उपलब्ध आहेत . विशेषतः गोड खाणाऱ्याकरिता इथे असंख्य प्रकार उपलब्ध आहेत . नॉन व्हेज खाणाऱ्यासाठी तर तिथे पर्वणीच असते . मासे , मटणाचे , चिकनचे वेगवेगळे प्रकार मोहम्मद अली रोडच्या खाऊ गल्ल्यांमध्ये खायला मिळतात . रमजानच्या खाद्ययात्रेला जाताना त्या दिवशीचं जेवण केलं नाही तरच त्या सर्व पदार्थाना न्याय देता येईल . मोहम्मद अली रोडला गेल्यावर वेगवेगळ्या पदार्थाच्या वासानेच तुमची भूक चाळवेल . हिंदुस्थान रेस्टॉरंटच्या बाजूला गरमागरम नान सॅण्डविच , चिकन रोल , बैदा रोटी अशा खाद्यपदार्थाची रेलचेल दिसून येईल . थोडे पुढे गेल्यावर क्रिस्पी चिकन , चिकन सतायच्या व्हरायटीज मिळतील . चिकन टिक्का , चिकन हरियाली , शीग कबाब , चिकन कबाबचे वेगवेगळे प्रकार या खाद्ययात्रेत चाखायला मिळतील . किंग्ज श्वार्मामध्ये गरमागरम श्वार्मा पराठय़ासोबतचखाता येईल . जनता रेस्टॉरंटसमोरच्या गाडीवर कलेजी फ्राय , गुद्दा मसाला , भेजा फ्राय , भेजा मसाला अशा असंख्य व्हरायटी चाखता येतील . गरमागरम मालपुवा जेव्हा कढईतून निथळून बाहेर येतो , तेव्हा त्याचा खरपूस सोनेरी रंग पाहण्यासारखा असतो . मोहम्मद अली रोडवर रमजान खाद्ययात्रेत हा मालपुवा न खाणे म्हणजे आपल्या अधिक महिन्यात अनारसे न खाण्यासारखंच ! अर्थात हा मालपुवा खाण्याची पण एक पद्धत आहे . येथे बरेच जण मालपुवा रबडी बरोबर खातात . पण अस्सल खवैय्या गरमागरम मालपुवा हा जाड मलईबरोबर खातो . तुपात निथळलेला सोनेरी रंगाचा मालपुवा आणि त्यावर जाड , पांढरीशुभ्र मलई अहाहा . . हे कॉम्बिनेश्नच तुफान आहे . अर्थात हा अख्खा मालपुवा एकटय़ाने खाऊ नका . नाही तर पुढच्या पदार्थासाठी तुमच्या पोटात जागाच शिल्लक राहणार नाही . हबीब मस्जिदच्या लेनमध्ये तुम्हाला केशरी रंगाच्या हलवा - पराठय़ाच्या गाडय़ा दिसतील . क्रिस्पी गरम पराठय़ासोबत मऊ लुसलुशीत हलवा नक्कीच खाऊन बघा . सुरती बारा हंडीच्या इथे तुम्हाला वेगवेगळ्या प्रकारचे सामिष पदार्थ चाखता येतील . चुना मस्जिदच्या मुख्य दरवाजासमोर चिकन लेग फ्रायच्या गाडय़ा दिसतील . इथेही तुम्ही पुदिन्याच्या तिखट चटणीसोबत चिकन फ्राय लेगचा आस्वाद घेऊ शकता . जे . जे . जिलेबी हा अस्सल खवय्याचा अजून एक पॉइंट . आतापर्यंत तुम्ही केशरी नाहीतर पिवळी कुरकुरीत जिलेबी टेस्ट केली असेल . या दुकानासमोर थाळीमध्ये रचलेली काळसर चॉकलेटी रंगाची जिलेबी प्रथमदर्शनी तुम्हाला आवडणार नाही परंतु माव्याचा खरपूस वास तुम्हाला ती टेस्ट करायला भाग पाडेल . गरमागरम पाकातली अस्सल बुऱ्हानपुरी जिलेबी म्हणजे जिलेबीच्या रूपात अवतरलेला खव्याचा गुलाबजाम असं म्हणायला हरकत नाही . अर्थात इथे अस्सल मावा गुलाबजाम देखील मिळतात . नूर मोहम्मदी हॉटेलची नल्ली नहारी नक्कीच खायला हवी . इथे मोघलाई डिशेसही छान मिळतात . चिकन संजूबाबा ( अभिनेता संजय दत्तने सांगितलेली रेसिपी ) आणि दाल गोश्त इकडची यूएसपी आहे . हे सगळं वाचून शाकाहारी लोकांनी बिलकूल नाराज होऊ नये . रात्रभर मंद आचेवर शिजवून तयार केलेली ‘दाल घी’ तंदूरी रोटीबरोबर गरमागरम खाण्याची मजा काही औरच आहे . यानंतर तुम्ही ताज आइस्क्रीमकडे मोहरा वळवू शकता . १४५ वर्षांची परंपरा असलेले हे आइस्क्रीमचे दुकान . आजही इथे हाताने फिरवलेल्या मशीनवर तयार केलेले ताज्या फळांचे आईस्क्रीम खायला मिळेल . मोसमानुसार फळांचे आईस्क्रीम फ्लेवर्स नक्की टेस्ट करा . ‘तवक्कल स्वीट’ हे अजून एक मिठाईचे दुकान . मालपुवा , फिरनीचे विविध प्रकार , फेणी , मावा पॅटीस , दुधी हलवा या इथल्या स्पेशालिटी . बद्रीस कोल्डिंक सेंटरमध्ये तुम्ही २० प्रकारचे वेगवेगळे सोडा फ्लेवर्स टेस्ट करू शकता . येथील कोकम मसाला सोडा मस्त टँगी चवीने जिभेवर रेंगाळतो . सुलेमान मिठाईवाला हे एक मोहम्मद अली रोडवरचे आणखी एक बडे प्रस्थ . रमजानमध्ये इकडच्या वेगवेगळ्या प्रकारच्या बर्फी , फिरनी चाखण्यासारख्या आहेत . केक आणि बेकरी आयटमही इथे फ्रेश मिळतात . इथले ‘अफलातून’ नक्की पार्सल करून घ्या . एक अफलातून तुम्ही खाल्ले तर पुढचे दोन तास तुम्ही काहीही खाऊ शकणार नाही . साजूक तुपात थबथबलेले खरपूस ‘अफलातून’ ही खास मिठाई अनुभवण्याची चीज आहे . ती एखाद्या रविवारी मस्त जेवणानंतर खाण्याची राजेशाही स्वीट डीश आहे . अफलातूनचा तुकडा अलगद जिभेवर ठेवावा , त्यातील गोडवा मस्तपैकी एन्जॉय करावा , मग त्याच्या चवीची नशा हळूहळू मेंदूपर्यंत चढते आणि पुढचे दोन – तीन तास त्याच सुखात आपण निद्रादेवीच्या स्वाधीन होतो . इस्टंट झोपेसाठी ‘अफलातून’ खाल्लंच पाहिजे . परत एकदा मोहम्मद अली रोडच्या खाद्ययात्रेकडे वळू . ‘‘पाया’’ हा अतिशय टेस्टी प्रकार या ठिकाणी खायला मिळतो . वलीभाई पायावाला ( शालिमार पॉइंट समोर ) या ठिकाणाला १३२ वर्षांची परंपरा आहे . येथील पाया शोरबा नक्की चाखून पहा . यानतंर तुम्हाला मसालेदार खाण्यातून थोडी सुटका पाहिजे असेल तर नूराणी मिल्क सेंटरला भेट द्या . तेथील मसाला मिल्क , बदाम मिल्क , फिरनी सर्व एकसे बढकर एक आहेत . ‘संदल’ हा अजून एक गोड पदार्थ तुम्हाला रमजानच्या दरम्यान इथे खायला मिळेल . रमजानच्या दरम्यान बडेमियाँचा देखील स्टॉल मिनारा मस्जिद जवळ लागतो . इथे तुम्ही बैदा रोटी , चिकन भुना , चिकन टिक्का , कबाबच्या वेगवेगळ्या व्हरायटी , पाया सूप , मटन सूप ट्राय करू शकता . रमजानच्या दरम्यान नक्की चाखण्याची अजून एक सामिष डीश म्हणजे ‘हलीम’ . साजूक तुपात बनलेला हा हलीम , वर तळलेला कांदा पेरून लिंबाच्या फोडीसह तुमच्या समोर पेश करतात . या सर्व डिशेस अस्सल खानसाम्याने बनवलेल्या खाण्यात खरी मजा आहे . भेजा फ्राय , कलेजी फ्राय , खिमा , कबाब , पाया शोरबा , नल्ली नहारी , बैदा रोटी . . अशा अनेकविध समिष पदार्थाची चव चाखून झाल्यावर केशर आणि केवडा मिश्रित फिरनी मातीच्या कुल्हडमधून चाखावी . त्यात जी थोडीशी मातीची चव लागते ति जीभेवर रेंगाळत या खाऊगल्लीचा निरोप घ्यावा . . अर्थात पुढच्या रमजानला इथे परत भेटू असं वचन देत ! सैजन्य – लोकप्रभा"
sports,"मेलबर्न क्रिकेट ग्राउंडवर पाकिस्तानचा एक चाहता चर्चेचा विषय ठरला आहे . त्याने पाकिस्तानच्या वन - डे संघातील क्रिकेटपटूंची जर्सी घातली आहे . ही जर्सी अशासाठी विशेष आहे , की मागील बाजूस धोनी असे नाव असून त्याचा नंबर सातही आहे . अलीकडेच आसाममध्ये एका सामन्यादरम्यान शाहीद आफ्रिदीच्या नावाची जर्सी घातल्याबद्दल स्थानिक पोलिसांनी रिपोन चौधरी नामक चाहत्याला ताब्यात घेतले होते . त्यावर आफ्रिदीने तीव्र प्रतिक्रिया व्यक्त केली होती . क्रिकेटवरून राजकारण खेळले जाणे वाईट असल्याचे तो म्हणाला होता . जानेवारीत पाकिस्तानच्या पंजाब प्रांतामधील ओकारा येथे उमर दराझ नामक पाक चाहता चर्चेत आला होता . विराट कोहलीचा फॅन असल्याचे जाहीर करत त्याने घरावर तिरंगा झळकाविला होता . त्याबद्दल अटक करून त्याला दहा वर्षांचा कारावास ठोठावण्यात आला . नंतर त्याची जामिनावर सुटका करण्यात आली . मेलबर्नमधील या चाहत्याचा फोटो सोशल मीडियावरून व्हायरल झाला . हा फोटो पोस्ट करून अनेकांनी प्रतिक्रिया व्यक्त केल्या . भारत - पाकिस्तान यांच्यातील कसोटी मालिका पुन्हा सुरू व्हाव्यात , अशी प्रतिक्रियाही एका चाहत्याने व्यक्त केली आहे ."
lifestyle,"सॅमसंग कंपनी मागील काही दिवसांपासून नवनवीन मॉडेल सादर करुन आपल्या ग्राहकांना खुश करत आहे . Galaxy J4 + आणि Galaxy J6 + या मॉडेलच्या लाँचिंगनंतर आता कंपनीने आपला Galaxy A7 हा आणखी एक फोन लाँच केला आहे . या फोनची मागील बऱ्याच दिवसांपासून चर्चा आहे . याचे कारण म्हणजे या मोबाईलला ३ रियर कॅमेरे देण्यात आले आहेत . अशाप्रकारचे फिचर असलेला फोन कंपनीने पहिल्यांदाच लाँच केल्याने याबाबत दोरदार चर्चा आहे . २१ सप्टेंबरला हा फोन दक्षिण कोरीयामध्ये लाँच झाला आणि त्यानंतर आता तो भारतात लाँच होत आहे . दिल्लीमध्ये झालेल्या एका इव्हेंटमध्ये कंपनीने हा फोन लाँच केला आहे . कॅमेरासाठी चर्चेत असलेल्या या फोनला २४ , ८ आणि ५ मेगापिक्सलचे रियर कॅमेरे देण्यात आले आहेत . तर या फोनचा फ्रंट कॅमेराही २४ मेगापिक्सलचा आहे . ६ इंचाची फुल एचडी स्क्रीन असलेला हा फोन एकूणच चांगला असेल . यामध्ये ४ जीबी रॅम आणि ६४ जीबी इंटरनल मेमरी तसेच ६ जीबी रॅम आणि १२८ जीबी इंटरनल मेमरी असे दोन वेरियंट उपलब्ध असतील . ही मेमरी ५१२ जीबीपर्यंत वाढविता येऊ शकते . ड्युएल सिम असलेल्या या फोनला ३३०० मिलीअॅम्पियर्सची बॅटरी देण्यात आली आहे . गुगलच्या अँड्रॉईड ओरियो ८ . ० ऑपरेटींग सिस्टीमवर हा फोन काम करेल . हा फोन ग्राहकांना २५ हजारपर्यंत खरेदी करता येईल . सध्या हा फोन फ्लिपकार्टवर खरेदी करता येईल . तसेच तो सॅमसंगची ऑफिशियल वेबसाईट आणि दुकानातही उपलब्ध होईल असे कंपनीने सांगितले आहे . त्यामुळे तुम्ही नवीन मोबाईल खरेदी करण्याचा विचार करत असाल तर हा तुमच्यासाठी उत्तम पर्याय आहे . यानंतर आता कंपनी Galaxy A9 Star pro हा फोन लाँच करणार आहे . या फोनला मागे चार रियर कॅमेरे असतील . एकूणच शाओमी , वनप्लस आणि इतर कंपन्यांना टक्कर देण्यासाठी सॅमसंग सज्ज असल्याचे दिसते ."
sports,"इंग्लंड आणि वेस्ट इंडिजविरुद्ध लागोपाठच्या विजयांमुळे आत्मविश्वास उंचावलेला भारतीय संघ आयसीसी महिला विश्वचषक क्रिकेट स्पध्रेत रविवारी परंपरागत प्रतिस्पर्धी पाकिस्तानविरुद्ध झुंजण्यासाठी सज्ज झाला आहे . भारत - पाकिस्तान सामन्यात दोन्ही देशातील चाहत्यांचे भावनिक नाते दिसून येते . त्यामुळे भारत - पाकिस्तान ‘डर्बी’ रंगतदार होणार अशी क्रिकेटरसिकांची अपेक्षा असली तरी भारताचे पारडे जड मानले जात आहे . भारतीय संघ अतिशय फॉर्मात असून , गेल्या चारही एकदिवसीय मालिका त्यांनी जिंकल्या आहेत . प्रथम श्रीलंकेविरुद्ध निभ्रेळ यश मिळवल्यानंतर भारताने विंडीजविरुद्धची मालिका जिंकली . मग विश्वचषक पात्रता फेरीच्या अंतिम फेरीत आणि चौरंगी मालिकेत दक्षिण आफ्रिकेला हरवत आपले वर्चस्व राखले . भारताने यजमान इंग्लंडवर ३५ धावांनी विजय मिळवून विश्वचषक अभियानाची शानदार सुरुवात केली होती . मग विंडीजविरुद्ध सात विकेट्स राखून विजय मिळवला . साना मिरच्या नेतृत्वाखालील पाकिस्तानच्या संघाने विश्वचषक स्पध्रेत अद्याप विजयाची चव चाखलेली नाही . दक्षिण आफ्रिकेविरुद्धचा सामना त्यांनी तीन विकेट्सने गमावला , तर इंग्लंडविरुद्ध डकवर्थ - लुइस नियमाचा अवलंब झाल्यानंतर त्यांनी १०७ धावांनी पराभव पत्करला . त्यामुळेच भारताविरुद्ध आपले विश्वचषकातील खाते उघडण्याची त्यांना मोठी उत्सुकता आहे . कॅरेबियन संघाला भारताने ८ बाद १८३ धावांत रोखण्याचे कर्तृत्व दाखवले . दीप्ती शर्मा ( २ / २७ ) , पूनम यादव ( २ / १९ ) आणि हरमनप्रीत कौर ( २ / ४२ ) या फिरकी त्रिकुटामुळे हे साध्य झाले होते . भारताच्या गोलंदाजीच्या माऱ्याचे नेतृत्व करणाऱ्या वेगवान गोलंदाज झुलन गोस्वामीला दोन्ही सामन्यांत एकही बळी मिळालेला नसला तरी तिच्या अनुभवाचा मात्र फायदा होतो आहे . फलंदाजीमध्ये सलामीवीर स्मृती मंधाना कारकीर्दीतील सर्वोत्तम फॉर्मात आहे . दुखापतीतून सावरत झोकात पुनरागमन करणाऱ्या स्मृतीने इंग्लंडविरुद्ध ९० आणि विंडीजविरुद्ध १०६ धावा केल्या आणि भारताच्या विजयाची ती शिल्पकार ठरली . २० वर्षीय मंधानाने दोन सामन्यांत १९६ धावा केल्या असल्या तरी धावांची भूक अद्याप कायम आहे , असा इशारा तिने दिला आहे . मंधानाशिवाय कर्णधार मिताली राजसुद्धा सातत्याने खेळत आहे . सलग सात अर्धशतके झळकावण्याचा विक्रम केल्यानंतर विंडीजविरुद्धच्या सामन्यात मिताली दुर्दैवीरीत्या ४६ धावांवर बाद झाली . संघ भारत : मिताली राज ( कर्णधार ) , हरमनप्रीत कौर , स्मृती मंधाना , वेदा कृष्णमूर्ती , मोना मेश्राम , पूनम राऊत , दीप्ती शर्मा , झुलन गोस्वामी , शिखा पांडे , एकता बिश्त , सुषमा वर्मा , मानसी जोशी , राजेश्वरी गायकवाड , पूनम यादव , नुझहत परवीन . पाकिस्तान : साना मिर ( कर्णधार ) , अस्माविया इक्बाल , आयेश झफर , डायना बेग , गुलाम फातिमा , इराम जावेद , जव्हेरिया खान , कैनात इम्तियाझ , मारिना इक्बाल , नहिदा खान , नैन अबिदी , नश्रा संधू , सादिया युसूफ , सिद्र नवाझ , वहिदा अख्तर , बिस्माह मारूफ ."
sports,"ऑलिंपियन जिम्नॅस्ट दीपा कर्माकार हिची बीएमडब्ल्यू परत करण्याची इच्छा पूर्ण झाली . ही कार परत करून तिला २५ लाख रुपये मिळाले . ही रक्कम हैदराबाद बॅडमिंटन संघटनेचे अध्यक्ष आणि उद्योगपती व्ही . चामुंडेश्वरनाथ यांनी दिली . त्यातून तिने ह्युंदाई एलांत्रा कार खरेदी केली . या कंपनीचे सर्व्हिस सेंटर आगरताळा येथे आहे . उरलेली रक्कम ती प्रशिक्षणासाठी वापरणार आहे . देखभालीचा खर्च , सर्व्हिस सेंटर नसणे आणि रस्त्यांची दुरवस्था अशा कारणांमुळे दीपाने बीएमडब्ल्यू कार परत करायचे ठरविले होते . ‘बक्षीस परत करता येत नाही . त्यातही सचिन तेंडुलकरसारख्या दिग्गजाने कारची चावी प्रदान केली असेल तर , अशी भेट परत करण्याचा विचार मी स्वप्नातही करू शकणार नाही . यावरून वाद होऊ नये , ’ असे ती म्हणाली होती ."
lifestyle,"संशोधकांनी लहान मुलांमधील स्वमग्नतेचे निदान करण्यासाठी नवी रक्तचाचणी विकसित केली आहे . या रक्तचाचणीमुळे पालकांना त्यांच्या मुलांवर लवकर उपचार सुरू करण्यास मदत होणार आहे . ‘ऑटिझम स्पेक्ट्रम डिसऑर्डर’ ( एएसडी ) या विकारांमुळे मुलांच्या मानसिक विकासावर परिणाम होतो . स्वमग्न मुलांना स्वतःच्या भावना व्यक्त करण्यास अडचणी येतात . यामुळे वर्तणुकीबाबतच्या अनेक समस्या उद्भवतात . यामध्ये मुलांना बोलण्यात अडचणी येणे , पुनरावृत्तीमय वागणूक , अतिनीलता , चिंता , नव्या वातावरणाशी जुळवून घेण्यास अडचण , त्याचप्रमाणे संज्ञानात्मक दुर्बलतेचा सामना करावा लागतो . एएसडीची लक्षणे विस्तृत असल्याने या विकाराचे प्राथमिक टप्प्यात निदान करणे कठीण आणि अनिश्चित होते . आमच्या या नव्या शोधामुळे स्वमग्नतेचे लवकर निदान करून उपचार सुरू केले जाऊ शकतात , असे ब्रिटनच्या वॉरविक विद्यापीठाच्या नेला रब्बानी यांनी सांगितले . या नव्या चाचणीमुळे समग्रतेचे नवे कारक घटक स्पष्ट होण्याची आमची अपेक्षा आहे . त्याचप्रमाणे यामुळे एएसडीचे निदान करण्यात सुधारणा होणार आहे , असे रब्बानी यांनी सांगितले . हा अभ्यास ‘मॉलिक्युलर ऑटिझम’ या नियतकालिकात प्रसिद्ध करण्यात आला आहे . ऑक्सिडेशन आणि ग्लाइकेशनमुळे रक्तातील जीवनसत्त्वांमध्ये होणारे दुष्परिणाम आणि एएसडी यामधील दुवा या अभ्यासातून शोधून काढण्यात आला आहे . अभ्यासादरम्यान एएसडी असणाऱ्या मुलांमध्ये ऑक्सिडेशन मार्कर डिट्रोसीनचे परिणाम जास्त आढळून आले . ३० - ३५ टक्के प्रकरणांमध्ये स्वमग्नतेसाठी आनुवंशिक कारणे जबाबदार होती , तर उर्वरित ६४ - ७० टक्के प्रकरणांमध्ये पर्यावरणाचे घटक , जनुकांमधील परिवर्तन किंवा दुर्मीळ आनुवंशिक प्रकार आदी घटक जबाबदार आढळले . या अभ्यासासाठी इटलीतील बोलोनिया विद्यापीठातील स्वमग्नताग्रस्त ३८ मुलांचा अभ्यास संशोधकांनी केला ."
sports,"डर्बन : डावाच्या सुरवातीच्या टप्प्यात भारतीय गोलंदाजांनी वर्चस्व गाजविले असले , तरीही कर्णधार फाफ डू प्लेसिसच्या झुंजार शतकामुळे भारताविरुद्धच्या पहिल्या एकदिवसीय सामन्यात दक्षिण आफ्रिकेने 50 षटकांमध्ये 269 धावा केल्या . डू प्लेसिसने एका बाजूने झुंज देत 120 धावा केल्या . डर्बनच्या या खेळपट्टीवर डू प्लेसिसने नाणेफेक जिंकून फलंदाजी स्वीकारली . पण हाशिम आमला आणि क्विंटन डिकॉक यांना डावाच्या सुरवातीला वेगाने धावा करता आल्या नाहीत . जसप्रित बुमराहने आमलाला बाद करून भारताला पहिले यश मिळवून दिले . त्यानंतर डिकॉक आणि डू प्लेसिस यांनी 53 धावांची भागीदारी करत धावगती वाढविली . पुन्हा एकदा बुमराहनेच ही जोडी फोडली . या दरम्यान युझवेंद्र चहल , कुलदीप यादव आणि केदार जाधव या फिरकी गोलंदाजांनी दक्षिण आफ्रिकेच्या फलंदाजांना जखडून ठेवले . एडन मार्कराम , जेपी ड्युमिनी आणि डेव्हिड मिलर हे धडाकेबाज फलंदाज झटपट बाद झाले . जेपी ड्युमिनीचा कुलदीप यादवने त्रिफळा उडविला . डावाच्या अखेरच्या टप्प्यात अष्टपैलू ख्रिस मॉरिस ( 37 ) आणि अँडी फेहलुख्वायो ( नाबाद 27 ) यांनी डू प्लेसिसला साथ दिल्यामुळे दक्षिण आफ्रिकेची धावसंख्या अडीचशेच्या पुढे गेली . भारताकडून कुलदीप यादवने तीन गडी बाद केले . युझवेंद्र चहलने दोन , तर भुवनेश्वर कुमार आणि बुमराह यांनी प्रत्येकी एक गडी बाद केला . भारतीय संघाने या सामन्यासाठी अजिंक्य रहाणेला स्थान दिले . भारतीय संघ : रोहित शर्मा , शिखर धवन , विराट कोहली , अजिंक्य रहाणे , महेंद्रसिंह धोनी , केदार जाधव , हार्दिक पांड्या , भुवनेश्वर कुमार , कुलदीप यादव , जसप्रित बुमराह , युझवेंद्र चहल"
entertainment,"एसएस राजामौलीच्या ‘बाहुबली’ सीरिजने प्रभासला prabhas जितकी प्रसिद्धी मिळाली असेल तितकी कोणत्याच चित्रपटाने मिळाली नाही . त्याच्याबद्दलची प्रत्येक गोष्ट जाणून घेण्यासाठी चाहते उत्सुक असतात . त्याच्या आगामी ‘साहो’ चित्रपटाबद्दल जाणून घेण्याची प्रेक्षकांना उत्सुकता लागल्यानंतर हा पठ्ठ्या सुट्टीसाठी जवळपास महिनाभर अमेरिकेला गेला होता . आता तो तेथून भारतात परतला असून , लवकरच चित्रपटाच्या चित्रीकरणाला सुरुवात करणार आहे . काही दिवसांपूर्वीच त्याचा नव्या हेअरकटमधला लूक समोर आला होता . पण , आता त्याचा नवा फोटो जो व्हारयल झाला आहे तो बघून अनेकांनाच धक्का बसला असेल . अमरेंद्र आणि महेंद्र बाहुबलीची भूमिका साकारण्यासाठी प्रभासमने स्वतःमध्ये बरेच बदल केले होते . त्यानंतर त्याने ‘साहो’साठी saaho देखील हेच केले आहे . प्रभासने नव्या लूकसाठी केवळ नवा हेअरकटच नाही केला तर त्याने आता क्लीन शेव्हदेखील केली आहे . PHOTO : फातिमा सना शेखचं हे हॉट फोटोशूट पाहिलं का ? ‘बाहुबली’साठी baahubali पाच वर्षे झोकून काम केल्यानंतर प्रभासला सुट्टीची नितांत गरज होती . त्यामुळेच तो महिन्याभरापूर्वी अमेरिकेला रवाना झाला होता . आता त्याचा एक नवीन फोटो व्हायरल झाला असून हा फोटो विमानात काढलेला दिसतो . त्याच्या फॅन क्लबनेच हा फोटो शेअर केल्याच कळतं . फोटो पाहता ‘हाच का तो बाहुबलीमधला प्रभास’ असा प्रश्न पडल्यावाचून राहत नाही . तरुणींच्या हृदयाचा ठोका चुकवणाऱ्या तेलगू अभिनेत्याने बिअर्ड लूकला राम राम ठोकला असून क्लीन शेव्ह केली आहे . पण , हा लूक ‘साहो’साठीच आहे का हे अद्याप स्पष्ट झालेले नसले तरी तो नक्कीच काहीतरी नवं करण्याच्या प्रयत्नात असल्याचं दिसतं . ‘साहो’ चित्रपट तेलगू , तमिळ आणि हिंदी या तीन भाषांमध्ये प्रदर्शित होणार आहे . स्टंट कॉरिओग्राफीसाठी प्रसिद्ध असलेल्या कीनी बेट्सची या चित्रपटात वर्णी लागली आहे . ‘बाहुबली द कनक्लुजन’ चित्रपटासोबत ‘साहो’चा टीझर दाखविण्यात आला होता . त्यासही प्रेक्षकांची चांगली पसंती मिळाल्याचे दिसले . वाचा : कलाकारांमध्ये क्रेझ लुंगीची… बाहुबलीची भूमिका साकारण्यासाठी प्रभासला बरेच वजन वाढवावे लागले होते . त्यावेळी त्याचे वजन १०० किलोपेक्षाही अधिक झाल्याचे म्हटले जाते . ‘साहो’साठी आता त्याने वजन कमी केले आहे . या चित्रपटाचे दिग्दर्शन सुजीथ करणार आहे . इतकेच नव्हे तर चित्रपटाच्या हिंदी व्हर्जनसाठी प्रभास स्वतः डब करणार असल्याचे म्हटले जातेय . बॉलिवूड अभिनेता नील नितीन मुकेश यात खलनायकाच्या भूमिकेत दिसेल . जुलैमध्ये चित्रीकरणाला सुरुवात होणार असून , इतर कलाकारांची निवड होणे अद्याप बाकी आहे ."
sports,"मुंबई : शेवटच्या षटकात सामना जिंकण्याची यंदाची ' परंपरा ' कायम राखत चेन्नई सुपर किंग्जने ' आयपीएल ' च्या गुणतक्त्यात पुन्हा आघाडी घेतली आहे . यंदाच्या ' आयपीएल ' मध्ये प्रत्येक संघाचे किमान पाच सामने झाले आहेत . चेन्नई आणि पंजाबने पहिले दोन क्रमांक पटकाविले आहेत , तर दिल्ली आणि मुंबईचे संघ तळाशी आहेत . विराट कोहली , एबी डिव्हिलिअर्ससारखे खेळाडू संघात असूनही रॉयल चॅलेंजर्स बंगळूरला पाचपैकी केवळ दोनच सामने जिंकता आले आहेत ; तर गतविजेत्या मुंबईला एकच विजय मिळाला आहे . गौतम गंभीरच्या दिल्ली डेअरडेव्हिल्सला मोठ्या फरकाने पराभव स्वीकारावा लागला असल्याने त्यांची निव्वळ धावगतीही खालावली आहे . ' आयपीएल ' गुणतक्ता ( मुंबई इंडियन्स विरुद्ध राजस्थान रॉयल्स सामन्यानंतर ) सर्वाधिक धावा ( मुंबई इंडियन्स विरुद्ध राजस्थान रॉयल्स सामन्यानंतर ) सर्वाधिक विकेट्स ( मुंबई इंडियन्स विरुद्ध राजस्थान रॉयल्स सामन्यानंतर )"
lifestyle,"चेरी ब्लॉसम अर्थात जपानी भाषेत ‘सकूरा’ . जपानच्या कविता , कथा , चित्रपट , संगीत यातून पावलो पावली सकूराचे अत्यंत सुंदर वर्णन आढळते . जपानच्या सुंदरतेचे वर्णन सकूराविना पूर्ण होऊच शकत नाही . नाजूक गुलाबी , पांढ - या फुलांनी बहरलेली सकूराची झाडं , पारंपारिक किमोनो घालून आलेल्या सुंदर जपानी तरूणी , संगीत जणू आपण चित्रांच्या दुनियेत आलोय असा भास येथे आलेल्या कोणालाही झाल्याशिवाय राहणार नाही . जपानमधले कावझे हे शहर तर खास चेरी ब्लॉसमसाठी प्रसिद्ध आहे . टोकियोपासून काही तासांवर असलेल्या या शहरातील चेरीच्या वृक्षांना फेब्रुवारी महिन्यात बहर येतो . हा बहर पाहण्यासाठी जपानी लोकच नाही तर जगभरातून पर्यटक येतात . खास चेरी ब्लॉसम फेस्टीव्हल येथे भरतो . मऊ रेशमाच्या कपड्यावर नाजूक जरीचे काम केलेले किमोनो , हातात तितकीच नाजूक छत्री आणि पंखा घेऊन आलेल्या जपानी तरूणी , कुठे पर्यटकांचे मनोरंजन करणा - या गेशा , सुटाबुटातले जपानी पुरूष या घोळख्यात वेगळे दिसणारे पर्यटक यांनी सारा परिसर फुलून जातो . जिथे तिथे सकुराची गुलाबी चादर पसरली असते आणि अशा भुरळ घालणा - या वातावरणात प्रेम झाले नाही तर नवलंच म्हणावे लागेल . जपानी संस्कृतीचे उत्तम दर्शन घडवणारा असा हा सोहळा असतो , पारंपारिक संगीताचे कार्यक्रम , टी हाऊसमध्ये टी पार्टी यांनी हा परिसर भरलेला असतो . चेरी ब्लॉसम हा फक्त काही आठवड्याचा असतो . कावझे शहर त्यासाठी प्रसिद्ध आहे . रस्त्याच्या दुर्तफा गुलाबी फुलांनी बहरलेली ही झाडे पाहताना डोळ्याचे पारणं फिटतं . या परिसरात चेरीची जवळपास ८ हजारांहून अधिक झाडं आहेत . जपानी लोक नेहमी म्हणतात आयुष्य हे सकूराच्या फुलांसारखे असावे . या फुलांचे आयुष्य ते काय ? फक्त दोन आठवड्याचे . पण या दोन आठड्यात दुस - यांच्या चेह - यावर आनंद ती फुलवतात . आता ही फुलं बघायला आपल्याला तिथे जायला मिळले तेव्हा मिळेल पण फोटोमधून मात्र आपण नक्कीच या सुंदर गुलाबी फुलांचा आनंद घेऊ शकतो ."
entertainment,"बॉलिवूड वर्तुळात मोस्ट हॅपनिंग कपल म्हणून ओळखली जाणारी जोडी म्हणजे दीपिका पदुकोण आणि रणवीर सिंग . ऑनस्क्रीन केमिस्ट्रीसोबतच ऑफस्क्रीन केमिस्ट्रीमुळेही चर्चेत असणारी ही जोडी काही दिवसांतच साखरपुडा करण्याची चिन्हं असल्याची चर्चा सध्या रंगू लागली आहे . ‘गोलियों की रासलीला राम - लीला’ या चित्रपटातून पहिल्यांदाच रुपेरी पडद्यावर एकत्र झळकलेल्या या जोडीच्या मैत्रीचे रुपांतर प्रेमात झाले आणि त्यांच्या रिलेशनशिपच्याच चर्चांनी कलाविश्वातील गप्पांचे फड रंगू लागले . सध्याही दीपिका तिच्या वाढदिवसाच्या निमित्ताने ५ जानेवारीच्या दरम्यान श्रीलंकेला जाणार असल्याचे म्हटले जातेय . बॉलिवूडच्या या ‘मस्तानी’चा यंदाचा वाढदिवस खूपच खास असून , रणवीर आणि ती या खास दिवसाचे औचित्य साधत साखरपुडा करणार असल्याचे म्हटले जात आहे . तेव्हा आता ५ जानेवारी याच दिवसाकडे सर्वांच्या नजरा लागून राहिल्या आहेत . वाचा : पाकिस्तानी ‘चाची’ची प्रेमकहाणी सोशल मीडियावर व्हायरल चित्रपटांच्या निमित्ताने एकमेकांना ओळखू लागलेले रणवीर आणि दीपिका या दोघांनीही एकमेकांच्या कुटुंबियांची भेट घेतली असल्याचे म्हटले जातेय . गेल्या बऱ्याच वर्षांपासून हे दोघंही एकमेकांना डेट करत असून आता नात्यात पुढची पायरी चढत ते साखपुडा करतात का , याकडेच अनेकांचे लक्ष लागले आहे . दीपिका आणि रणवीरच्या नात्याविषयी सर्वांनाच माहिती असली तरीही या दोघांनी कधीही आपल्या नात्याचा उघडपणे स्वीकार केलेला नाही . रिलेशनशिपविषयी कोणतेही प्रश्न विचारले असता त्या दोघांनीही मोठ्या कौशल्याने या प्रश्नाची उत्तरे देण्यात टाळाटाळ केल्याचे पाहायला मिळाले ."
sports,प्रो - कबड्डीच्या पाचव्या पर्वातील हैदराबाद शहरातले सामने संपल्यानंतर हे वादळं आज महाराष्ट्राची उपराजधानी नागपूरात येऊन धडकलं . नागपूर शहरात पार पडलेल्या पहिल्याच रोमांचक सामन्यात बंगळुरु बुल्सच्या संघाने नवोदित तामिळ थलायवाजवर केवळ एका गुणाच्या फरकाने मात केली . बंगळुरु बुल्सने तामिळ थलायवाजवर ३२ - ३१ अशी मात केली . सुरुवातीपासून पिछाडीवर पडलेल्या तामिळ थलायवाज संघाने सामन्याच्या दुसऱ्या सत्रात जोरदार मुसंडी मारत पुनरागमन केलं . रेडींगमध्ये अजय ठाकूर आणि डाँग जॉन ली तर डिफेन्समध्ये बदली खेळाडू डी . प्रताप यांनी केलेल्या मेहनतीवर उजवा कोपरारक्षक अमित हुडाने पाणी फिरवत सामना बंगळुरुच्या संघाला बहाल केला . बंगळुरुच्या संघाकडे केवळ एका गुणाची आघाडी असताना शेवटच्या काही मिनीटांमध्ये वॉकलाईनच्या जवळ बंगळरुच्या रेडरला टॅकल करण्याची चुक तामिळ थलायवाजला या सामन्यात नडली . याआधी बंगळुरु बुल्सचा कर्णधार रोहीत कुमारने सामन्याची सुरुवात आक्रमकतेने केली होती . सुरुवातीच्या ३ मिनीटांमध्ये सामन्यात गुणफलक हा बरोबरीत होता . मात्र त्यानंतर रोहीत कुमार आणि अजयने तामिळ थलायवाजचा बचाव अक्षरशः खिळखिळा करुन टाकला . यात पहिल्या सत्रात अनुभवी कोपरारक्षक अमित हुडाच सतत अपयशी ठरण हे तामिळच्या संघाला वारंवार महागात पडताना दिसतंय . रेडींग डिपार्टमेंटमध्ये तामिळ थलायवाजला पहिल्या सत्रात फारसे पॉईंट घेता आलेच नाहीत . अजय ठाकूर आणि कंपनीने सुरुवातीचे काही पॉईंट हे फक्त बोनस रेषा पार करुन मिळवले होते . बंगळुरुकडून रविंदर पेहल आणि महिंदर या खेळाडूंनी बचावात तामिळ थलायवाजच्या रेडर्सना धोबीपछाड दिला . विशेषकरुन तामिळ थलायवाजच्या अजय ठाकूरला रविंदर पेहल आणि महिंदर सिंह या जोडगोळीने चांगलच टार्गेट केलं . पहिल्या सत्रात सुमारे १० मिनीटांपेक्षा जास्त काळ अजय ठाकूरला संघाबाहेर बसवून ठेवण्यात या जोडगोळीचाच मोठा वाटा होता . बंगळरुचा कर्णधार रोहीत कुमारने रेडींगसोबत डिफेन्समध्येही काही सुरेख पॉईंट मिळवत आपल्या संघाला आघाडी मिळवून देण्यात महत्वाचा वाटा उचलला . त्यामुळे पहिल्या सत्राअखेरीस बंगळरुच्या संघाकडे २३ - ८ अशी आघाडी होती . मात्र दुसऱ्या सत्रात तामिळ थलायवाजच्या संघाने सामन्यात पुनरागमन केलं . अजय ठाकूरने एकामागोमाग एक रेड करत बंगळुरुच्या संघाला बॅकफूटवर ढकललं . त्याला डिफेन्समध्ये बदली खेळाडू डी . प्रतापने चांगली साथ दिली . या जोरावर दुसऱ्या सत्रात तामिळ थलायवाजने बंगळरु बुल्सला ऑलआऊट करत आपली पिछाडी भरुन काढली . या सत्रात डिफेन्समध्ये डी . प्रताप या खेळाडूने काही महत्वाचे पॉईंट मिळवत तामिळ संघाला पुन्हा एकदा सामन्यात आणून ठेवलं . दुसऱ्या सत्रात रेडींग डिपार्टमेंटमध्ये कोरियाचा खेळाडू डाँग जॉन ली यानेही आपल्या चपळाईचा नमुना दाखवत काही महत्वाचे पॉईंट मिळवले . त्यामुळे दुसऱ्या सत्रात बंगळरु बुल्सला दोनवेळा ऑलआऊट करण्यात तामिळ थलायवाजला यश आलं . मात्र अखेरच्या मिनीटामध्ये अमित हुडाने केलेल्या चुकीमुळे डी . प्रताप आणि इतर खेळाडूंनी केलेल्या मेहनीतवर पाणी फिरलं . तामिळ थलायवाजचा या पर्वातला हा दुसराच सामना आहे . दोन्ही सामन्यात त्यांच्या पदरी पराभव आले असले तरीही त्यांनी प्रतिस्पर्धी संघाला विजयासाठी झगडायला लावलं होतं . त्यामुळे आगामी काळात आपल्या काही चुकांवर काम केल्यास तामिळ थलायवाज संघ नक्की चांगली कामगिरी करु शकेल .
entertainment,"राष्ट्रीय चित्रपट संग्रहालयाचा प्रकल्प ‘अकॅडमी ऑफ मोशन पिक्चर्स आर्ट्स अँड सायन्स’चे ( ऑस्कर ) ‘डिजिटल डायलेमा’ हे पुस्तक आता हिंदीत भाषांतरित करण्यात येणार आहे . पुण्यातील ‘राष्ट्रीय चित्रपट संग्रहालय’ ( एनएफएआय ) हा प्रकल्प हाती घेणार असून या वर्षी ते पूर्ण करण्याचा संस्थेचा मानस आहे . चित्रपटांच्या माध्यमानुसार त्यांच्या जतनाच्या पद्धतीही बदलल्या . या परिस्थितीत ‘डिजिटल’ माध्यमाच्या आव्हानाचा लेखाजोखा या पुस्तकात मांडण्यात आला आहे . मिल्ट शेफ्टर हे या अहवालाचे लेखक आहेत . चित्रपटाच्या ‘फिल्म’ आणि ‘डिजिटल’ या माध्यमांमध्ये जतनाच्या दृष्टीने फरक असतो . डिजिटल माध्यमातील चित्रपट दीर्घकाळ जतन करण्यासाठी वेगळ्या प्रकारची काळजी घ्यावी लागते . ‘एनएफएआय’चे संचालक प्रकाश मगदूम म्हणाले , ‘‘चित्रपट जतनाविषयी जनजागृती करणे हे ‘एनएफएआय’चे महत्त्वाचे उद्दिष्ट आहे . डिजिटल माध्यमात चित्रपटांची साठवणूक करण्याच्या तंत्राबद्दल या पुस्तकात माहिती देण्यात आली असून चित्रपट संस्था व डिजिटल स्वरूपात माहितीची साठवणूक करणारे इतर विभाग या सर्वासाठी या पुस्तकाचा उपयोग होईल . ’’"
sports,"रणजी करंडक स्पर्धेची दुसरी फेरी सोमवारपासून सुरु झाली . या फेरीत पहिला सामना दिल्ली आणि हिमाचल प्रदेश यांच्यात सुरु आहे . सामन्यात दिल्लीचा नवोदित कर्णधार नितीश राणा याने नाणेफेक जिंकून प्रथम फलंदाजी घेतली . प्रथम श्रेणीमध्ये पदार्पण करणारा हितेन दलाल आणि अनुभवी गौतम गंभीर दोघे फलंदाजीसाठी मैदानात उतरले . पण थोड्याच वेळात गंभीरला बाद देण्याच्या निर्णयावरून तो पंचांवर प्रचंड भडकल्याची घटना घडली . सामन्याच्या १६व्या षटकाच्या पहिल्या चेंडूवर मयांक डागरने गंभीरचा बळी टिपला . पंचांनी त्याला झेलबाद ठरवले . पण ज्यावेळी हा क्षण पुन्हा स्लो मोशन मध्ये पहिला त्यावेळी चेंडू गंभीरच्या कमरेच्या जवळ लागून उडाल्याचे दिसले . ग्लोज किंवा बॅटला चेंडू लागला नसल्याचेही निष्पन्न झाले . पण हा रणजी सामना असल्याने पंचांचा निर्णय हाच अंतिम होता . DRSची सोय या सामन्यात नव्हती . त्यामुळे गंभीर पंचांवर प्रचंड संतापला आणि त्यांच्यांवर राग व्यक्त करतच तंबूत परतला . दरम्यान , गंभीरने आपल्या डावाची सुरुवात चांगली केली होती . तो ४९ चेंडूत ४४ धावांवर खेळत होता आणि खेळपट्टीवर स्थिरावला होता . पण ५०व्या चेंडूला त्याला बाद ठरवण्यात आले . काही दिवसांपूर्वीच गंभीरने संघाचे कर्णधारपद सोडले होते . त्यामुळे त्याचा संघात समावेश करण्यात येईल की नाही याबाबत साशंकता होती . पण सध्या तरी त्याच्या संघातील स्थानाला धक्का लागलेला नाही ."
lifestyle,"टीव्ही पाहणे ही अनेकांसाठी अतिशय आनंदाची गोष्ट असते . त्यामुळे दिवसातला कितीतरी वेळ या कामात वाया जातो . लहान मुलांपासून ते ज्येष्ठांपर्यंत अनेकांना तासन् तास या टीव्हीसमोर बसण्याची सवय असते . लहान मुलांना तर अनेकदा कार्टून पाहताना आजुबाजूच्या जगाचे भान राहत नाही . त्यांच्या कार्टून पाहण्यात काही व्यत्यय आला तर ते प्रमाणाबाहेर भडकतात . अशावेळी त्यांच्या डोळ्यांची पापणीही लवत नाही आणि त्यांना घरातील कोणी हाक मारली तर तीही ऐकू येत नाही . वय वाढते तशी ही टीव्ही पाहण्याची सवयही वाढतच जाते . मग अभ्यासात मागे राहणे , कोणाशीही बोलण्याची इच्छा न होणे , लठ्ठपणा आणि डोळ्यांचे विकार अशा तक्रारी उद्भवतात . पाहूयात टीव्ही पाहण्याची सवय कमी करण्यासाठी कोणते उपाय करता येतील… अगदी आवडणारे दोनच शो निवडा टीव्हीला चिकटून राहण्यापेक्षा तुम्हाला आवडणारे एक किंवा दोनच शो निवडा आणि तेवढेच शो पाहा . मात्र ठराविक शो निवडा आणि ते फॉलो करा . नाहीतर पुन्हा पहिल्यासारखी वेळ यायला नको . एखादा छंद जोपासा घरी गेल्यावर सर्वात आधी हातात टीव्हीचा रिमोट घेण्याची सवय अनेकांना असते . मात्र ही सवय चुकीची असून अशा लोकांना टीव्हीशिवाय दुसरे काहीच सुचत नाही . अशा लोकांनी टीव्हीशिवायही आयुष्य असू शकते याचा विचार करणे गरजेचे आहे . मात्र टीव्ही नसेल तर कोणती गोष्ट आपल्याला सगळ्यात जास्त आनंदी करु शकते ती गोष्ट शोधण्याचा प्रयत्न करा . मग पुस्तके वाचणे , गाणी ऐकणे , चित्रपट पाहणे किंवा तुम्हाला आवडणारी कोणतीही गोष्ट करण्याचा प्रयत्न करा . फिरायला जा ज्या लोकांना सतत टीव्ही बघायची सवय असते त्यांना टीव्ही जेच सर्वस्व वाटत असते . मात्र प्रत्यक्षात तसे नसून बाहेर अनेक गोष्टी तुमची वाट पाहत असतात हे लक्षात घ्यायला हवे . त्यामुळे टीव्ही सोडून थोडे बाहेर गेलात तर असंख्य गोष्टी आहेत ज्यांचा तुम्ही आनंद घेऊ शकता . त्यामुळे बाहेर पडा आणि स्वतःला एक्सप्लोअर करण्याचा प्रयत्न करा . प्रत्यक्ष जगण्याला टेलिव्हीजन पर्याय असू शकत नाही टीव्हीवर दाखविण्यात येणाऱ्या गोष्टीच खऱ्या असतात आणि तेच खरे जग आहे असे आपल्याला वाटत असते . मात्र त्याशिवायही जगात अनेक गोष्टी असतात ज्यांचा आपण जगण्यातून आनंद घेऊ शकतो . त्यामुळे टीव्ही हे व्हर्चुअल असून माध्यम असून त्याचा प्रत्यक्ष जीवनाशी कोणताही संबंध नसतो . त्यामुळे या माध्यमापासून काही काळ दूर राहून प्रत्यक्ष जगण्याचा आनंद घ्या . कुटुंब आणि मित्रमैत्रीणींमध्ये मिसळा टीव्हीमुळे अनेकदा आपण एकमेकांशी बोलणेही विसरतो . अनेकदा घरात गेल्यावर आपण कोणाशीही न बोलता सतत टीव्हीसमोर बसून राहतो . या गोष्टीमुळे संवाद हरवत चालला आहे . टीव्हीमुळे आपण घराबाहेर पडून मित्रमैत्रीणींना भेटण्याचे प्रमाणही कमी होते . तसेच फोन आले तरी आपण आवडीच्या सिरीयलची वेळ असल्याने फोन कट करतो . मात्र त्यामुळे आपण इतर जगापासून वेगळे पडण्याची शक्यता असते . म्हणून काही काळ टीव्हीपासून दूर राहून कुटुंबातील व्यक्तींशी आणि मित्रमैत्रीणींशी संवाद वाढविण्याची आवश्यकता असते ."
entertainment,"‘बिग बॉस मराठी’ हा कार्यक्रम आता प्रेक्षकांच्या पसंतीस उतरू लागला आहे . दर दिवशी या घरात नवीन काय घडामोडी होतील , कोणामध्ये वाद होतील याची उत्सुकता प्रेक्षकांमध्ये निर्माण होते . कलर्स मराठी वाहिनीवरील बिग बॉसच्या स्पर्धकांची आजच्या दिवसाची सुरूवात ‘सावधान सावधान वणवा पेट घेत आहे , ’ या गाण्याने होणार आहे . आदल्या दिवशी ‘खुर्ची सम्राट’ या खेळावरून घरात बरीच भांडणं झाली . स्पर्धकांमध्ये तणावाचं वातावरण पाहायला मिळालं . टीम रेशम विरुद्धा टीम आस्ताद असे जरी खेळाचे दोन गट असले तरी रेशमच्या टीममधील स्पर्धकांनी आस्तादला वगळता इतर सर्व स्पर्धकांवर नाराजी व्यक्त केली . या खेळाच्या माध्यमातून काल या सर्व स्पर्धकांची वेगळी रुपं प्रेक्षकांसमोर आली असंही म्हणायला हरकत नाही . घरातील सदस्यांची ही नाराजी बघता आऊ म्हणजेच उषा नाडकर्णींनी सर्वांची माफी मागितली . सई लोकूरला टीम रेशमची तिच्याप्रती असलेली वागणूक अजिबात आवडली नाही . या खेळानंतर घरात दोन गट पडल्याचं पाहायला मिळत आहे . आस्ताद , रेशम , राजेश , भूषण , विनीत आणि सुशांत यांचा एक गट तर मेघा , उषा , पुष्कर , सई आणि ऋतुजा यांचा दुसरा गट . आता विनीत आणि अनिल थत्ते नक्की कोणत्या गटात आहेत किंवा त्यांना कोणता गट आपलसं करेल हे येत्या काही दिवसांत स्पष्ट होईलच . आज पुन्हा एकदा बिग बॉसच्या घरात ‘खुर्ची सम्राट’ हा खेळ रंगणार आहे . परंतु , आज टीम आस्ताद खुर्चीवर बसणार असून टीम रेशम त्यांना खुर्चीवरून उतरवण्याचा प्रयत्न करणार आहे . हा खेळ सुरू असताना टीम रेशम कालच्या गोष्टींचा बदला घेणार की संयमाने खेळणार , हे पाहणं औत्सुक्याचं ठरणार आहे . यामध्ये टीम आस्तादने टीम रेशमपेक्षा जास्त कालावधीपर्यंत खुर्चीवर बसून राहणं अनिवार्य असणार आहे . खेळाच्या शेवटपर्यंत टीम आस्तादमधील किमान एक तरी सदस्य त्या खुर्चीवर बसणं महत्वाचं असणार आहे आणि असं झाल्यास ती टीम विजयी ठरणार आहे . आता नक्की कोणती टीम जिंकणार ? कोण कोणावर मात करणार ? मेघाला या खेळातून का बाहेर काढलं ? या टास्क दरम्यान जुई– स्मितामध्ये कशावरून भांडण झालं ? मेघाला का रडू आलं ? टास्क दरम्यान कोण चक्कर येऊन पडलं ? आस्तादने मेघावर नाराजी का व्यक्त केली ? , या सर्व प्रश्नांची उत्तर आजच्या भागात प्रेक्षकांना मिळतील ."
sports,"स्पॉट फिक्सिंगप्रकरणी एस . श्रीशांतवर बंदी घातल्यानंतर भारताचे माजी खेळाडू कपिल देव यांनी आपली प्रतिक्रिया दिली आहे . जस श्रीशांतला बीसीसीआय आपल्यावर अन्याय करतय असं वाटत असेल , तर त्याने तसे पुरावे समोर आणावेत . बंगळुरुमधील एका कार्यक्रमात बोलत असताना कपिल देव यांनी हे वक्तव्य केलं आहे . २०१३ साली आयपीएल स्पॉटफिक्सिंग प्रकरणात श्रीशांतचं नाव समोर आलं होतं . यानंतर बीसीसीआयने श्रीशांतवर आजन्म क्रिकेट खेळण्यास बंदी घातली होती . “प्रत्येक खेळाडूला आपण भारतासाठी खेळावं असं वाटत असतं . मात्र सरतेशेवटी ११ खेळाडूंनाच संघात जागा मिळते . जर बीसीसीआयला श्रीशांतविषयी आकस मनात ठेऊन वागत असेल , तर श्रीशांतने आपली बाजू सिद्ध होईल असे पुरावे मांडणं गरजेचं आहे . ” आगामी काळात श्रीशांत आणि बीसीसीआय यांच्यात समेट होऊ शकतो का असं विचारलं असता , हा श्रीशांतचा वैयक्तिक आणि खासगी प्रश्न आहे ; यावर मी भाष्य करणं योग्य ठरणार नाही असं कपिल देव म्हणाले . अवश्य वाचा – बंदी बीसीसीआयने घातली , आयसीसीने नव्हे ; दुसऱ्या देशाकडूनही खेळू शकतोः श्रीशांत बीसीसीआयकडून घालण्यात आलेल्या बंदीविरोधात श्रीशांतने आता सर्वोच्च न्यायालयात दाद मागण्याचं ठरवलं आहे . श्रीशांतने केलेले सर्व आरोप , बीसीसीआयच्या भ्रष्टाचार समितीचे प्रमुख निरज कुमार यांनी फेटाळले आहेत . बीसीसीआय अन्य आरोपींना वेगळा न्याय देत माझ्याशी सुडबुद्धीने वागत असल्याचं श्रीशांतने गेल्या काही दिवसांत आपल्या बचावात म्हणलं होतं . त्यामुळे या प्रकरणी आगामी दिवसांमध्ये आता काय घडामोडी घडतायत हे पहावं लागणार आहे . अवश्य वाचा – आजीवन बंदीप्रकरणी श्रीशांत सर्वोच्च न्यायालयात जाणार"
sports,"मारिओ मॅँडझुकीच , डॅनीजेल सबासिच आणि व्हेडरान कोर्लुका निवृत्त पॅरिस : फिफा विश्वचषकातील क्रोएशियाच्या उपविजेतेपदात मोठे योगदान दिलेला आघाडीचा आक्रमक फुटबॉलपटू मारिओ मॅँडझुकीच ( ३२ ) , गोलरक्षक डॅनीजेल सबासिच ( ३३ ) आणि उपकर्णधार व्हेडरान कोर्लुका ( ३२ ) यांनी त्यांच्या आंतरराष्ट्रीय कारकिर्दीला विराम देण्याचा निर्णय जाहीर केला आहे . या निर्णयाबाबत मारिओ म्हणाला , ‘‘मला असे वाटते की निवृत्त होण्याची वेळ आली आहे . मी माझ्या क्रोएशियासाठी माझ्या परीने सर्वोत्तम योगदान दिले आहे . विश्वचषक फुटबॉलमधील अफलातून कामगिरीचा भागीदार झाल्याचा आणि क्रोएशियाच्या इतिहासातील सर्वात मोठय़ा विजयातही मला सहभागी होता आल्याचा आनंद आहे . ’’ मारिओने दिलेले पत्र क्रोएशिया फुटबॉल संघटनेच्या वतीने माध्यमांना देण्यात आले . त्यात त्याने म्हटले आहे की , ‘‘विश्वचषकातील उपविजेतेपदाने मला खूप ऊर्जा दिली आहे . किंबहुना त्यामुळेच मला हा निवृत्तीचा निर्णय घेणे सोपे झाले आहे . निवृत्तीसाठी कोणतीही वेळ योग्य , अयोग्य नसते . शक्य झाले तर आम्ही आयुष्यभर देशासाठी खेळलो असतो . पण ते शक्य नाही . त्यामुळे आता हीच वेळ योग्य असल्याचा कौल माझ्या मनाने दिला आणि त्याप्रमाणे निर्णय घेतला . ’’ त्याने क्रोएशियाकडून खेळलेल्या ८९ सामन्यांमध्ये ३३ गोल लगावले आहे . क्रोएशियाकडून सर्वाधिक गोल लगावलेल्या डेव्होर सुकर यांच्यापेक्षा ही संख्या अवघी दोन गोलने कमी आहे . युरोपिअन स्पर्धेमध्ये क्रोएशियाचे प्रतिनिधित्व करताना मारिओला २०१२ आणि २०१३चा सर्वोत्कृष्ट खेळाडूचा पुरस्कारदेखील प्रदान करण्यात आला होता . निवृत्तीबाबत सबासिच म्हणाला की ‘‘क्रोएशियाची राजधानी झ्ॉगरेबमध्ये आमचे झालेले अभूतपूर्व स्वागत तसेच माझे शहर असलेल्या झादारमध्ये झालेला उत्सव हे माझ्या आयुष्यातील सर्वोच्च आनंदाचे क्षण होते . विश्वचषकात मी माझ्या संघाच्या विजयासाठी सर्वतोपरी योगदान दिले . त्याचा मला अभिमान आहे . माझ्या देशाकडून खेळायला मिळाले , हा माझा सर्वात मोठा सन्मान होता . त्या अभिमान आणि सन्मानासह मी निवृत्त होण्याचा निर्णय घेतला आहे . हा आनंद , एकसंधपणा , खेळाडूंशी जमलेली मैत्री आणि देशवासीयांच्या सद्भावना आयुष्याच्या अंतापर्यंत माझ्याबरोबर राहणार आहेत . ’’ मारिओचे तीन गोल क्रोएशियाने अनपेक्षितपणे विश्वचषकाच्या अंतिम फेरीपर्यंत धडक मारली . त्यात मारिओने केलेल्या तीन गोलचे योगदान मोलाचे होते . त्यात डेन्मार्कविरुद्धचा गोल , उपांत्य सामन्यात इंग्लंडविरुद्ध अतिरिक्त वेळेत केलेला गोल निर्णायक ठरला होता , तर अंतिम सामन्यात फ्रान्सकडून क्रोएशियाला ४ - २ असा पराभव स्वीकारावा लागला असला तरी त्या सामन्यातदेखील मारिओने एक गोल लगावत त्याचे कर्तव्य पार पाडले होते . सबासिचचे अफलातून रक्षण डेन्मार्कसमवेत निर्धारित व अतिरिक्त वेळेतदेखील गोलबरोबरी राहिल्याने तो सामना पेनल्टी शूटआऊटमध्ये गेला होता . त्या उपउपांत्यपूर्व फेरीच्या सामन्यातील पेनल्टी शूटआऊटमध्ये तीन वेळा अफलातून गोलरक्षण करीत त्याने क्रोएशियाचा मार्ग निर्वेध केला होता . त्यानंतर उपांत्यपूर्व फेरीत रशियाची आक्रमणे परतवून लावत क्रोएशियाला आगेकूच करून दिली होती . कोर्लुकाची जिद्द मध्यरक्षक म्हणून क्रोएशियासाठी शंभराहून अधिक सामने खेळलेल्या कोर्लुकाने विश्वचषकातदेखील संघाच्या बचावफळीत अमूल्य योगदान दिले . विश्वचषकातील त्याच्या कामगिरीपूर्वी २०१६ सालच्या युरो चषकात तुर्कीविरुद्धच्या पहिल्याच सामन्यातील एका प्रसंगाने कोर्लुकाला जगविख्यात केले होते . तो हेडर मारण्याच्या प्रयत्नात असताना विरोधी खेळाडूने मारलेल्या जोरदार किकचा तडाखा त्याच्या डोक्यात बसला . त्यामुळे डोक्यातून रक्तबंबाळ अवस्थेत तो काही क्षण मैदानाबाहेर गेला . पण त्याला मलमपट्टी करून तो पुन्हा जिद्दीने मैदानावर उतरून संपूर्ण सामनाभर खेळल्याने त्याच्या जिद्दीचे खूप कौतुक झाले होते . तसेच हॅरी पॉटरसारखा टॅटू हातावर मिरवणारा खेळाडू म्हणूनदेखील तो फुटबॉलविश्वात लोकप्रिय होता ."
sports,"सलामीच्या सामन्यात पाकिस्तानवर ४ - ० ने मात केल्यानंतर भारतीय हॉकी संघाने चॅम्पियन्स ट्रॉफीत आपली विजयी परंपरा कायम राखली आहे . दुसऱ्या साखळी सामन्यात भारताने आज , रिओ ऑलिम्पिक सुवर्णपदक विजेत्या अर्जेंटीनावर २ - १ ने मात केली . भारतीय संघाचा कर्णधार सरदार सिंहचा हा ३०० वा आंतरराष्ट्रीय सामना होता . या सामन्यात अर्जेंटीनासारख्या संघावर मात करुन भारताने सरदारला ३०० व्या सामन्याचं गिफ्ट दिलं आहे असं म्हणायला हरकत नाही . पहिल्या सत्रात अर्जेंटीनाने सुरुवातीपासून आक्रमक खेळी करुन भारतावर दबाव वाढवायला सुरुवात केली होती . मात्र पी . आर . श्रीजेश आणि बचावफळीने अर्जेंटीनाची सर्व आक्रमणं परतवून लावली . पहिल्या सत्रात भारताचा संघ काहीसा पिछाडीवर पडलेला दिसला , मात्र भारताने अर्जेंटीनाला गोल करण्याचीही संधी दिली नाही . अखेर दुसऱ्या सत्राच्या सुरुवातीच्या काही क्षणांमध्येच भारताने गोलपोस्टवरील कोंडी फोडली . १७ व्या मिनीटाला भारताच्या हरमनप्रीतसिंहने पेनल्टी कॉर्नवर गोल करुन भारताला १ - ० अशी आघाडी मिळवून दिली . भारताच्या या आक्रमणामुळे अर्जेंटीनाचा संघ सामन्यात काहीसा पिछाडीवर गेला . मध्यंतरीच्या काळात अर्जेंटीनाच्या खेळाडूंनी स्वतःला सावरत भारतावर पुन्हा हल्ले करण्यास सुरुवात केली . मात्र सरदार सिंह , वरुण कुमार , अमित रोहिदास या खेळाडूंनी भारतीय गोलपोस्टचा भक्कम बचाव केला . पाठोपाठ वरुण कुमारने दिलेल्या स्कुपवर दिलप्रीत सिंहने संधी साधून चेंडू मनदीप सिंहच्या दिशेने सरकवला . मनदीपने कोणतीही चूक न करत बॉल गोलपोस्टमध्ये ढकलत भारताला २ - ० अशी आघाडी मिळवून दिली . २ - ० अशा आघाडीमुळे अर्जेंटीनाचा संघ सामन्यात पुन्हा आक्रमक पवित्रा घेणार हा भारताचा अंदाज तंतोतंत खरा ठरला . २९ व्या मिनीटाला अर्जेंटीनाच्या गोंझोले पेयाटने पेनल्टी कॉर्नरवर गोल करुन भारताची आघाडी २ - १ अशी कमी केली . श्रीजेशच्या डाव्या बाजूने मारलेला जोरदार फटका हा काही क्षणांमध्ये गोलपोस्टमध्ये जाऊन विसावला . यानंतर सामना संपेपर्यंत अर्जेंटीनाने बरोबरी साधण्याचे अथक प्रयत्न केले , मात्र भारतीय बचावफळीने त्यांचे मनसुबे उधळून लावले . या स्पर्धेत भारताचा पुढचा सामना २७ जूनरोजी ऑस्ट्रेलियाविरुद्ध होणार आहे ."
lifestyle,"पायातली वहाण आता केवळ गरजेपुरती राहिलेली नाही . ती फॅशन स्टेटमेंट तर आहेच , पण त्याबरोबरच त्यातला कम्फर्ट लक्षात घेऊन नवनवे ट्रेण्डही येताहेत . ‘ओम शांती ओम’मधील दीपिकाच्या ‘एक चुटकी सिंदूर की किमत तुम क्या जानो रमेशबाबू . . ’ या आवेशात बोलायचं झाल्यास , एक योग्य चप्पल सापडण्याचं महत्त्व मुलींच्या आयुष्यात काय असतं , हे एकदा त्यांना विचारून बघाच . मर्लिन मन्रोसुद्धा सांगते , योग्य शूज तरुणीला जग जिंकण्याचा आत्मविश्वास देतात . ‘पायात घालायची वहाण ती , तिचे किती नखरे असू शकतात ? ’ असा विचार येऊ शकतो कोणाच्याही मनात , पण ते इतकं सोप्पं नाही . एखादी चप्पल खरेदी करतानाच सगळ्यात मोठं दुखणं असतं , ‘आरामदायी , पायांना सुटसुटीत असलेली चप्पल ही दिसायला फारशी देखणी नसते आणि दिसायला देखणी आणि पाहताच क्षणी पसंत पडलेली चप्पल पायांसाठी अत्याचार असते . ’ खरंतर गमतीने असंही म्हणता येईल की एखाद्या माथेफिरू , खुनी महिलेकडून तिचा गुन्हा वदवून घ्यायचा असेल , तर इतर कोणत्याही दबावतंत्राआधी तिला जगातील सर्वात सुंदर पण चालायला तितक्याच कठीण शूजमध्ये पाच मिनिटं चालायला लावलं , तर काय बिशाद ती तोंड उघडणार नाही . अर्थात तरीही दुकानाच्या शोकेसमध्ये ठेवलेली प्रत्येक देखणी चप्पल स्त्रीला प्रेमात पाडणारच . ‘शूज जितके सुंदर , ट्रेण्डी तितके ते पायांसाठी त्रासदायक’ असं एक साधारण समीकरण ठरलेलं असतं . खरंतर शूजच्या सगळ्या प्रकारांमध्ये हिल्स सगळ्यात देखण्या . पण पायांना त्रास देण्यामध्येसुद्धा यांचा पहिला नंबर लागतो . आधीच लांब हिल्समध्ये तोल सांभाळण्यासाठी धडपडायचं आणि शूजच्या समोरच्या बाजूला अरुंद जागेमुळे शू बाइट , पाय दुखणं हेही ठरलेलं असतंच . तरीही हिल्सची लोकप्रियता तसूभरही कमी होत नाही . उलट दरवर्षी अधिकाधिक लांब हिल्स येत राहतात आणि स्त्रियांना भुरळ पाडत राहतात . यंदाचं वर्ष मात्र या परंपरेला थोडासा फाटा देणारं आहे . सध्या ट्रेण्ड आहे , आरामदायी शूजचा . ट्रेण्ड , फॅशन सांभाळताना पायांना कमीतकमी त्रास होईल , अशा प्रकारचे शूज तयार करण्याकडे डिझायनर्सचा कल आहे . मुळात हिल्ससारख्या शूजच्या प्रकारात पायांचा आकार नाजूक , कमनीय दाखविण्याचा प्रयत्न असतो . त्यामुळे या शूजना विशिष्ट आकार आणि निमुळतं वळण असतं . हिल्स नसलेली चप्पल घातली , की पाय पसरतो आणि पायाचा रुंद आकार जाणवतो . कम्फर्ट शूज वापरायला कितीही सोयीचे असले , तरी पाय काहीसे बेढब दिसत असल्याचं कारण पुढे करत , त्यांना नाकारलं जातं . पण सध्याच्या ट्रेण्डमध्ये नेमकं हेच टाळून पायाच्या आरामाला महत्त्व दिलं आहे . हे बदल करत असताना शूज ट्रेण्डीसुद्धा दिसतील याची काळजीही डिझायनर्सनी घेतली आहे . त्यासाठी काही महत्त्वाचे बदल शूजमध्ये केले आहेत . एक म्हणजे शूजमध्ये हिल्सची उंची शक्य तितकी कमी करण्यात आली आहे . शूज आकर्षक दिसण्यासाठी हिल्सना देखणं करायचा प्रयत्न केला जातो . दुसरं , शूजच्या पुढच्या बाजूचा आकार शक्यतो रुंद ठेवण्याचा प्रयत्न केला जातोय . हिल्समध्ये प्रामुख्याने पायाची बोटं कमीत कमी जागेत बसवली जातात , त्यामुळे पायाचं दुखणं वाढतं . कम्फर्ट शूजमध्ये नेमकं हेच टाळलं जातं . त्यासाठी स्ट्राप , लेसचा वापर केला आहे . फ्लॅटफॉर्म शूज फ्लॅट्स आणि प्लॅटफॉर्म या दोन शूजच्या प्रकारांना एकत्र करणारा हा शूजचा नवा प्रकार . फ्लॅट्स म्हणजे हिल्स नसलेली चप्पल आणि प्लॅटफॉर्म हिल्समध्ये टाचा आणि तळव्यांच्या पुढच्या बाजूला हिल्स असतात . या दोघांना एकत्र करत फ्लॅटफॉर्म हिल्समध्ये संपूर्ण शूजला एकसमान हिल्स असतात . त्यामुळे पारंपरिक हिल्समध्ये पायांना येणारा बाक इथे टाळता येतो आणि हिल्समध्ये अपेक्षित उंचीही मिळते . स्नीकर्स , हिल्स , सँडल , चप्पल , शूज अशा वेगवेगळ्या स्वरूपात हे शूज उपलब्ध आहेत . इतर हिल्सच्या तुलनेत प्रवासाच्या वेळीस हे हिल्स वापरायला सोयीचे असतात . फ्लॅटफॉर्म शूजचा समोरचा भाग शक्यतो रुंद असतो त्यामुळे एरवी पायाचे तळवे मोठे असल्याने हिल्स घालताना त्रास होणाऱ्यांनाही हे हिल्स सहज घालता येतात . स्टायलिश कीटन हिल्स हिल्स घालायचे नाहीत असं ठरविलं असेल तर पार्टी , कॉलेज अशा बऱ्याच ठिकाणी हिल्सना पर्याय शोधता येतात . पण कित्येक ऑफिसेसमध्ये फॉर्मल ड्रेसिंगचे ठरावीक नियम असतात . हिल्सही या नियमांचा एक भाग असतात . हिल्समुळे शरीरयष्टीला विशिष्ट वळण येतं , त्यामुळे फॉर्मल्समध्ये हिल्सना महत्त्व असतं . पण सततच्या तीन - चार इंच लांब हिल्सचा त्रास होत असेल , तर कीटन हिल्सचा पर्यायसुद्धा असतो . सध्या उंच हिल्सऐवजी एक किंवा दोन इंचाच्या कीटन हिल्सचा ट्रेण्ड आहे . तसेच आधी म्हटल्याप्रमाणे बोटांना आरामदायी ठरावेत , म्हणून या हिल्सचा समोरचा भाग रुंद आणि लांब असतो . त्यामुळे शूजमध्ये बोटांना पुरेशी जागा मिळतेच , पण बोटांच्या पुढे शूजचा आकार वाढवून त्याला निमुळतेपणा दिल्याने पाय बारीक आणि लांब दिसतात . स्पोर्टी स्नीकर्स शाळेसोबतच पाठ सोडलेल्या असंख्य गोष्टींपैकी एक म्हणजे स्नीकर्स . शाळेच्या गणवेशाचा महत्त्वाचा भाग असलेले स्नीकर्स मागच्या वर्षांपासून ट्रेण्डचा महत्त्वाचा भाग बनले आहेत . अगदी पांढऱ्या आणि काळ्या रंगाच्या पारंपरिक स्नीकर्सपासून ते िपट्रेड , कलर्ड , सिक्वेन्स लावलेले , सोनेरी , चंदेरी रंगाचे स्नीकर्स बाजारात पाहायला मिळतात . जीन्स , ट्राऊझर यांच्यासोबतच हे स्नीकर्स स्कर्ट , ड्रेससोबतसुद्धा सहज घालता येतात . या शूजना थोडासा उंचवटा देऊन हिल्सचा लुक देण्याचा प्रयत्नही केलेला दिसतो . बाजारातील ब्रँडेड शूजसोबतच घरच्या घरी स्वतः डिझाइन केलेल्या स्नीकर्सचीही सध्या क्रेझ आहे . त्यामुळे यूटय़ूबवर शोधल्यास स्केचपेन , रंग यांच्या मदतीने साध्या स्नीकर्सना देखणं रूप देण्याच्या विविध पद्धती तुम्हाला सापडतील . हिल्स विथ सॉक्स उन्हाळ्याचा हंगाम आता सुरू झालाय . या दिवसांमध्ये शूजची खरेदी करताना सगळ्यात महत्त्वाची बाब असते , ती शूज शक्य तितके झाकलेले असावेत . कारण एरवी स्ट्रॅप असलेले शूज कितीही आकर्षक आणि सुटसुटीत असले तरी उन्हाळ्यात तळव्यांचा उघडय़ा भागाचा सूर्याशी थेट संपर्क आल्याने काळे पडतात . त्यामुळे तुमच्या शूजच्या आकारानुसार सावळ्या आणि उजळ रंगात रंगलेले पट्टे पायावर दिसतात . हे टाळण्यासाठी बंद शूज उन्हाळ्यात शक्यतो वापरले जातात . पण कित्येकदा बंद हिल्स किंवा चपला मिळत नाहीत . अशा वेळी या शूजसोबत सॉक्स घालता येतात . पण बाजारात मिळणारे नेहमीचे सॉक्स हे चप्पल किंवा हिल्सवर उठून दिसत नाहीत . ही गरसोय टाळण्यासाठी हिल्स किंवा चप्पलसोबत सहज वापरता येतील असे देखणे सॉक्स सध्या बाजारात येत आहेत . लेस , नेटसारख्या आकर्षक कापडाचे किंवा विविध िपट्र्स असलेले हे सॉक्स एरवी दिवसा कॉलेज , ऑफिसला वापरता येतातच , पण पार्टीवेअर म्हणूनसुद्धा वापरता येऊ शकतात . यांच्यासोबतच सध्या गुडघा किंवा घोटय़ाच्या उंचीचे हिल्स किंवा चप्पलसुद्धा पाहायला मिळतात . पण मुंबईच्या उन्हाळ्यात दिवसभर हे शूज घालून फिरणं सोयीचं नसतं , त्यामुळे एखाद्या पार्टीमध्ये वेगळा लुक म्हणून हे शूज वापरायला हरकत नाही . कम्फर्ट स्लायडर्स चपलांचा हा प्रकार खरे तर काकूबाई प्रकारात मोडणारा मानलं जातं . अंगठा नसलेल्या या चपलांचा पुढचा भाग रुंद असतो , त्यामुळे पायांना सुटसुटीतपणा मिळतो . नव्वदीच्या दशकात स्लायडर्स मोठय़ा प्रमाणात वापरले जायचे . त्यानंतर त्यांचा वापर बाथरूम स्लिपर्स म्हणून होऊ लागला . सध्या वेगवेगळ्या खडय़ांनी सजविलेले , ब्राइट रंगाचे स्लायडर्स बाजारात पाहायला मिळत आहेत . या चप्पल्स दिवसा कॉलेज , ऑफिससाठी तर वापरता येऊ शकतातच , पण पार्टीवेअरमध्येही हिल्सना वेगळा पर्याय ठरू शकतील . response . lokprabha @ expressindia . com सौजन्य – लोकप्रभा"
entertainment,"चित्रपटातील कलाकारांच्या निवडीवरून चर्चेत राहिलेला दिग्दर्शक संजय लीला भन्सालीचा बहुप्रतिक्षित ऐतिहासिक चित्रपट ‘पद्मावती’चे शूटींग काही दिवसांपूर्वीच सुरु झाले . या चित्रपटात ‘पद्मावती’ ही मुख्य भूमिका दीपिका पदुकोण साकारत असून तिचा चित्रपटातील लूक व्हायरल झाला होता . मात्र , हा लीक झालेला लूक खोटा असल्याचे समोर आले आहे . दिग्दर्शक श्रुती महाजनने तिच्या फेसबुक अकाउन्टवर एक पोस्ट शेअर करत तो फोटो खोटा असल्याचे सांगितले . व्हायरल झालेला फोटो श्रुतीच्या ख - या अकाउन्टरून नव्हे तर एका अनधिकृत अकाउन्टरून टाकण्यात आल्याचे तिने सांगितले . संजय लीला भन्साळी दिग्दर्शित या चित्रपटामध्ये अभिनेत्री दीपिका पदुकोण मेवाडच्या राणीची म्हणजेच पद्मावतीची भूमिका साकारणार आहे . ‘पद्मावती’ या चित्रपटातील दीपिकाच्या लूकचे एक रेखाचित्र फेसबुकवर व्हायरल झाले होते . यात दीपिकाचे एक स्केच काढण्यात आले होते . चित्रपटात दीपिकाचा हाच लूक असणार असल्याचे म्हटले जात होते . पण , श्रुतीच्या एका पोस्टने दीपिकाच्या लूकविषयी आता पुन्हा एकदा सर्वांची उत्सुकता वाढविली आहे . दरम्यान , आता ‘पद्मावती’चे चित्रीकरण मुंबईतील वांद्रे परिसरातील मेहबूब स्टुडिओत सुरु आहे . ‘पद्मावती’ या चित्रपटासाठी दिग्दर्शक संजय लीला भन्साळी आता चांगलेच तयारीला लागले आहेत . सूत्रांनी दिलेल्या माहितीनुसार या चित्रपटाच्या कथानकाची गरज पाहता संजय लीला भन्साळी या चित्रपटाबाबत जास्तच काळजी घेत आहेत . एका ऐतिहासिक कथानकावर भाष्य करणाऱ्या या चित्रपटामध्ये अल्लाउद्दीन खिलजी , राणी पद्मावती , मेवाडचे राणा रतन सिंग यांच्या व्यक्तिरेखा साकारण्यात येणार आहेत . ‘पद्मावती’ चित्रपटामध्ये १३ ते १४ व्या शतकातील चित्रण साकारण्यात येणार आहे . त्यामुळे त्या काळची मेवाडची समृद्ध संस्कृती पाहता त्यावर जास्त लक्ष केंद्रित येत आहे . ‘पद्मावती’ या चित्रपटाच्या रुपाने पुन्हा एका रंजक ऐतिहासिक काळाचा आणि कथानकाचा उलगडा होणार आहे . रणवीर सिंग , दीपिका पदुकोण , शाहिद कपीर यांच्या या चित्रपटामध्ये महत्त्वाच्या भूमिका आहेत . या चित्रपटातील भूमिकेसाठी शाहिदने त्याच्या लूक्सवर फार मेहेनत घेतल्याचे कळत आहे . २०१७ मध्ये संजय लीला भन्साळी यांचा ‘पद्मावती’ हा बहुचर्चित चित्रपट प्रेक्षकांच्या भेटीला येणार आहे ."
entertainment,"बॉलिवूड गायक मिका सिंग सध्या अमेरिकेत होत असलेल्या हमारा पाकिस्तान कॉन्सर्टवरून वादात अडकला आहे . मिकाने नुकताच एक व्हिडिओ ट्विटरवर शेअर केला . त्यामध्ये तो त्याच्या चाहत्यांना , ‘चला भारत आणि ‘आपल्या पाकिस्तान’चा स्वातंत्र्य दिवस एकत्र साजरा करूया’ , असे म्हणताना दिसतो . त्याच्या या वक्तव्यावरून अनेकांनी संतप्त प्रतिक्रिया व्यक्त केल्या असून , ट्विटरवर त्याला ट्रोल केले जाते आहे . अनेक ट्विटरकरांनी त्याला कडक शब्दांत सुनावले आहे . त्यातच आता महाराष्ट्र नवनिर्माण सेनेचे नेते अमेय खोपकर यांनी मिकाला खुले आव्हान दिले आहे . बेकायदा शस्त्र बाळगल्याप्रकरणी जोधपुर न्यायालयात हजर राहणार सलमान खान १२ ऑगस्टला ह्युस्टनमध्ये मिकाचा शो होणार आहे . शोच्या आधी मिकाने व्हिडिओ शेअर करत भारत आणि पाकिस्तानच्या चाहत्यांना एकत्र येऊन स्वातंत्र्य दिवस साजरा करण्याचे आवाहन केले . या व्हिडिओमध्ये त्याच्यासोबत शोचा पाकिस्तानी प्रमोटरही होता . जसा हा व्हिडिओ शेअर करण्यात आला त्या क्षणापासूनच मिकावर जोरदार टीका करण्यास सुरूवात झाली . सीमेवर पाकिस्तानकडून रोज हल्ले होत असतात , त्यात अनेक भारतीय जवान शहीद होत असताना मिकाचा हा व्हिडिओ आला . त्यामुळे लोकांनी तो राग मिकावर काढायला सुरूवात केली . तर चित्रपट नवनिर्माण सेनेचे अध्यक्ष अमेय खोपकर यांनी मिकाला महाराष्ट्रात आता माईकही धरु देणार नाही असे स्पष्ट सांगितले . अमेय यांनी ट्विटवरून ही धमकी देत म्हटले की , ‘सध्या मिका अमेरिकेत ‘हमारा पाकिस्तान’ हा कॉन्सर्ट करतोय . मी त्याला खुलं आव्हान देतो की त्याने आता महाराष्ट्रात माईक तरी पकडून दाखवावा . ’ खोपकर यांच्या या ट्विटवर मिकाने कोणतीही प्रतिक्रिया दिलेली नाही . याआधीही ‘रईस’ सिनेमाविरोधात मनसेने जोरदार निदर्शने केली होती . ‘रईस’ सिनेमात पाकिस्तानी अभिनेत्री माहिरा खान असल्यामुळे या सिनेमाला मनसेकडून विरोध केला गेला होता . तसेच गेल्या वर्षी प्रदर्शित झालेल्या ‘ऐ दिल है मुश्किल’ सिनेमात पाकिस्तानी अभिनेता फवाद खान असल्यामुळे करणला सिनेमा प्रदर्शित करु दिला जाणार नाही असेही म्हटले होते . पण त्यानंतर करण आणि मनसे अध्यक्ष राज ठाकरे यांच्या भेटीनंतर सिनेमा प्रदर्शित करण्याची परवानगी मिळाली ."
entertainment,"प्रत्येकाला कोणत्याही भीतीविना त्याच्या मित्र - मैत्रिणींशी किंवा इतर व्यक्तींशी विचार मांडण्याचा अधिकार असला पाहिजे . अशा वक्तव्यांवर टीका करण्यापासून , त्यांचं ट्रायल करण्यापासून आपण लांब राहिलं पाहिजे असं मत अभिनेते आशुतोष राणा यांनी ज्येष्ठ अभिनेते नसीरुद्दीन शाह यांच्या वक्तव्यावर मांडलं आहे . काही दिवसांपूर्वी बुलंदशहर येथे गोहत्याच्या अफवेवरुन हिंसाचार झाला होता . यावरुन नसीरूद्दीन शाह यांनी केलेल्या वक्तव्यावरुन मोठा वाद निर्माण झाला होता . आशुतोष राणा यांच्यासोबतच दिग्दर्शक मधुर भांडारकर यांनीही शाह यांची पाठराखण केली आहे . ‘प्रत्येकाला बोलण्याचा अधिकार आहे . आपण लोकशाही असलेल्या देशात राहतो . त्यामुळे कोणाला घाबरण्याचं कारण नाही . नसीरुद्दीन यांनी त्यांना जे वाटतं ते सांगितलं , ’ असं भांडारकर म्हणाले . काय आहे प्रकरण ? काही दिवसांपूर्वी एका मुलाखतील शाह यांनी काही ठिकाणी एका पोलीस निरीक्षकाच्या मृत्यूपेक्षा गायीच्या मृत्यूस महत्व दिले जात असल्याचे म्हटले होते . या मुलाखतीचा व्हिडिओ सोशल मीडियावर व्हायरल झाला होता . एका पोलीस निरीक्षकाच्या मृत्यू ऐवजी गायीच्या मृत्यूला महत्व दिले जात आहे . अशा परिस्थितीत मला माझ्या मुलांची काळजी वाटत आहे . देशाच्या वातावरणात मोठ्याप्रमाणात विष पसरले असल्याचे त्यात शाह यांनी म्हटले होते . ‘देशातील हे वातावरण पाहता मला माझ्या मुलाची चिंता वाटते . कारण त्यांचा कोणता धर्म नाहीये . आम्ही आमच्या मुलांना धर्माची शिकवण दिली नाही . कारण चांगलं किंवा वाईट याचं धर्माशी काही देणंघेणं नाही असं मला वाटतं . काय योग्य , काय अयोग्य हे माझ्या मुलांना मी शिकवलं आहे . उद्या माझ्या मुलांना एखाद्या जमावाने घेरलं आणि तुमचा धर्म कोणता असं विचारलं तर ते काय उत्तर देणार याची मला चिंता वाटते . कारण त्यांच्याकडे कोणतंच उत्तर नसेल , ’ असं ते म्हणाले होते ."
sports,"५००व्या गोलची नोंद ; व्हॅलेन्सियाचा बार्सिलोनावर २ - १ असा विजय ; जेतेपदासाठी चुरस बार्सिलोनाचा अव्वल आघाडीपटू लिओनेल मेस्सीने कारकीर्दीतील ५००व्या गोलची नोंद केली , परंतु क्लबच्या पराभवामुळे त्याचा हा विक्रम झाकोळला गेला . रविवारी मध्यरात्री झालेल्या ला लिगा फुटबॉल स्पध्रेच्या लढतीत बार्सिलोनाला व्हॅलेन्सियाकडून पराभव पत्करावा लागला . बार्सिलोनाच्या इव्हान रॅकिटीकचा स्वयंगोल आणि सँटी मिनाच्या निर्णायक गोलने व्हॅलेन्सियाला २ - १ असा विजय मिळवून दिला . सर्व स्पर्धामधील मागील पाच लढतींतील बार्सिलोनाचा हा चौथा पराभव ठरला आहे . बार्सिलोनाच्या या पराभवाच्या मालिकेमुळे ला लिगा स्पध्रेच्या जेतेपदाच्या शर्यतीत रंजकता आणली आहे . जेतेपदाच्या दावेदारांपैकी एक अॅटलेटिको माद्रिदने रविवारी ग्रॅनाडावर ३ - ० असा विजय मिळवून ७६ गुणांसह बार्सिलोनाशी बरोबरी साधली आहे . रिअल माद्रिद अवघ्या एका गुणाच्या फरकाने तिसऱ्या स्थानावर आहे . दोन महिन्यांपूर्वी कॅम्प नाऊ येथे बार्सिलोनाने ७ - ० अशा फरकाने व्हॅलेन्सियावर दणदणीत विजयाची नोंद केली होती . त्याचा वचपा व्हॅलेन्सियाने रविवारी काढला . २६व्या मिनिटाला बार्सिलोनाच्या रॅकिटीकच्या स्वयंगोलने व्हॅलेन्सियाला १ - ० अशी आघाडी मिळवून दिली . त्यात ४५ व्या मिनिटाला मिनाने भर घालत पहिल्या सत्रात व्हॅलेन्सियाला २ - ० असे आघाडीवर ठेवले . दुसऱ्या सत्रात बार्सिलोनाकडून जोरदार आक्रमण झाले , परंतु त्याला तितक्याच ताकदीने व्हॅलेन्सियाच्या बचावफळीने उत्तर दिले . ६३व्या मिनिटाला मेस्सीने ही बचावफळी भेदली आणि पाच सामन्यांतील गोल दुष्काळही संपवला . मेस्सीच्या या गोलने बार्सिलोनाने गोलफरक १ - २ असा कमी केला , परंतु त्यांना पराभव टाळण्यात अपयश आले . व्हॅलेन्सियाने सावध खेळ करत आघाडी कायम राखत विजय निश्चित केला . अखेरचे पाचही सामने जिंकून क्लब जेतेपद राखण्यात यशस्वी ठरेल . क्लबला सध्या नशिबाची साथ मिळत नाही . अशा परिस्थितीचा निडरपणे सामना करणाऱ्या खेळाडूंचे अभिनंदन करू इच्छितो . गुणांचे अंतर कमी झाल्यामुळे आव्हानही वाढले आहेत . आमचा स्वतःवर विश्वास आहे . – लुइस एन्रिक , बार्सिलोनाचे प्रशिक्षक ०३ः ला लिगा फुटबॉल स्पध्रेत २००३ सालानंतर सलग तीन सामने पराभूत होण्याची बार्सिलोनाची ही पहिलीच वेळ आहे . ५०० : लिओनेल मेस्सीने या लढतीत ५००व्या आंतरराष्ट्रीय गोलची नोंद केली . यापैकी ४५० गोल त्याने बार्सिलोनासाठी , तर ५० गोल अर्जेटिनासाठी केले आहेत ."
entertainment,"सलमानच्या बहुचर्चित अशा ‘रेस ३’ चा ट्रेलर कधी एकदा प्रदर्शित होतोय याची उत्सुकता चाहत्यांना लागून आहे . पण गेल्याकाही दिवसांपासून फक्त याचे पोस्टर प्रदर्शित करून चाहत्यांची उत्सुकता ताणली जात आहे . काही दिवसांपूर्वी सलमाननं ट्विट करत यामागचं खरं कारण सांगितलं . इतकच नाही तर १५ मे पर्यंत वाट पाहा , या दिवशी ट्रेलर प्रदर्शित करू असं ट्विट करत चाहत्यांना आश्वस्त केलं होतं पण सलमानचं काही तासांपूर्वी केलेलं ट्विट पाहता आजही या चित्रपटाचा ट्रेलर प्रदर्शित होत नाही की काय असंच चित्र दिसतंय . ‘कल का भी मुझे थोडा डाऊटफूल लग रहा है’ असं ट्विट सलमाननं काही तासांपूर्वी केलं होतं . कदाचित सलमानला ‘रेस ३’ च्या ट्रेलर लाँचला उशीर होत असल्याचं यातून सुचीत करायचं असेल असं अनेकांचं म्हणणं आहे . कारण सलमानच्या रेस ३ चा ट्रेलर १५ मे रोजीच प्रदर्शित होणार आहे . गेल्या आठवड्यात ट्रेलर लाँचला उशीर का होत आहे याचं खरं कारण सलमानं ट्विट करून सांगितलं होतं . ‘एक गोष्ट खरं खरं सांगू . . रेस ३ चा ट्रेलर अजूनही तयार झालेला नाही . त्यामुळे नाईलाजानं आम्ही पोस्टरवर काम चालवत आहोत याची कबुली सलमाननं गेल्या आठवड्यात दिली होती . त्यामुळे सलमानंचं हे ट्विट ट्रेलर लाँचबद्दल असण्याची शक्यता दाट आहे . या चित्रपटाचे दिग्दर्शन रेमो डिसूझा करत असून , रमेश तौरानी आणि सलमान खानने या चित्रपटाच्या निर्मितीची धुरा उचलली आहे . या चित्रपटात सलमानसोबत अनिल कपूर , बॉबी देओल , जॅकलिन फर्नांडीस , डेजी शहा आणि साकिब सलीम हे देखील दिसणार आहे . हा चित्रपट याचवर्षी ईदला प्रदर्शित होणार आहे पण याच्या प्रदर्शनाची तारीखही पुढे ढकलली जाण्याची चिन्हं आहेत ."
sports,"इंग्लंडच्या पुरुष संघाने वन डेतील सर्वोच्च धावसंख्या गाठली असतानाच इंग्लंडच्या महिला संघानेही टी - २० क्रिकेटमधील सर्वोच्च धावसंख्येची नोंद केली . विशेष म्हणजे महिला क्रिकेटमध्ये न्यूझीलंडने अवघ्या काही तासांपूर्वीच केलेला विक्रम इंग्लंडने मोडला आहे . इंग्लंडच्या महिला संघाने दक्षिण अफ्रिकेविरुद्ध २० षटकांत तीन विकेटच्या मोबदल्यात २५० धावा केल्या आहेत . तर यापूर्वी न्यूझीलंडने बुधवारीच दक्षिण आफ्रिकेविरुद्ध खेळताना २० षटकांत २१६ धावा केल्या होत्या . इंग्लंड , न्यूझीलंड आणि दक्षिण आफ्रिकेच्या महिला संघाची तिरंगी टी - २० मालिका सुरु असून या मालिकेत बुधवारी पहिला सामना न्यूझीलंड विरुद्ध दक्षिण आफ्रिका तर दुसरा सामना इंग्लंड विरुद्ध दक्षिण आफ्रिका यांच्यात पार पडला . यातील पहिल्या सामन्यात न्यूझीलंडने एका विकेटच्या मोबदल्यात २० षटकांत २१६ धावा होत्या . महिला टी - २० मधील ही सर्वोच्च धावसंख्या ठरली होती . मात्र , हा विक्रम अवघ्या काही तासांमध्ये इंग्लंडने मोडला . दुसऱ्या सामन्यात इंग्लंडच्या सलामीवीर टॅमी बीमाँटने ५२ चेंडूत ११६ धावा तर डॅनियल वेटने ३६ चेंडूत ५६ धावा करत संघाला दमदार सुरुवात करुन दिली . टॅमीने १८ चौकार आणि ४ षटकार मारले . तर वॅटने नऊ चौकार मारले . मधल्या फळीत कॅथरिनने १६ चेंडूत नाबाद ४२ धावांची खेळी करत संघाला २५० चा पल्ला गाठून दिला ."
entertainment,"कलर्स मराठीवरील ‘सूर नवा ध्यास नवा’ या कार्यक्रमाला तसेच कार्यक्रमामधील स्पर्धकांना प्रेक्षकांचे भरभरून प्रेम मिळत आहे . १५ स्पर्धकांबरोबर सुरु झालेल्या या प्रवासामध्ये स्पर्धकांना बरेच काही शिकायला मिळाले आता याच स्पर्धकांमधून फक्त ५ स्पर्धक अंतिम फेरीमध्ये पोहचले आहेत . ‘सूर नवा ध्यास नवा’ कार्यक्रमाला अंतीम पाच शिलेदार मिळाले असून सुरांची स्पर्धा आता अजूनच रंगतदार होणार यात शंका नाही . शरयू दाते , प्रेसेनजीत कोसंबी , निहिरा जोशी देशपांडे , अनिरुध्द जोशी आणि विश्वजित बोरवणकर या स्पर्धकांमध्ये आता गाण्याची मैफल रंगेल . ‘सूर नवा ध्यास नवा’ कार्यक्रमामध्ये प्रेसेनजीतचा शाही बाज , निहीराचा गोड आवाज , अनिरुध्दचे नाट्यसंगीत आणि शरयूचे कुठलेही गाणे सहज गाण्याची कला यांनी प्रेक्षकांची मनं जिंकली . कार्यक्रमामधील एका पेक्षा एक सुरेल स्पर्धकांना मागे टाकत या पाच स्पर्धकांनी अंतिम फेरीमध्ये जाण्याचा मान मिळवला आहे . या कार्यक्रमाचा विजेता किंवा विजेती कोण होईल हे पाहणे उत्सुकतेचे ठरणार आहे . प्रेक्षकदेखील वोटिंगद्वारे त्यांच्या आवडत्या स्पर्धकाला हा कार्यक्रम जिंकण्यासाठी मदत करू शकतात . या स्पर्धकांमधूनच महाराष्ट्राला नवीन सूर लवकरच मिळेल . तेव्हा ही सुरांची मैफल , हे संगीत युध्द पाहायला विसरू नका ‘सूर नवा ध्यास’ कार्यक्रमामध्ये सोम ते बुध रात्री ९ . ३० वााजता फक्त कलर्स मराठीवर ."
lifestyle,"व्हॉट्सअॅप हे सध्या सर्वात मोठ्या प्रमाणात वापरले जाणारे सोशल मीडिया माध्यम आहे . युजर्सच्या सोयीसाठी कंपनीकडून युजर्सना नवनवीन सुविधा देण्यात येतात . त्याचप्रमाणे कंपनीने काही दिवसांपूर्वी बहुप्रतिक्षित असे ‘डिलिट फॉर एव्हरिवन’ हे फीचर लाँच केले होते . त्यामुळे चुकून पाठवलेले मेसेज काही मिनिटांच्या आता युजर्सना डिलीट करण्याची सुविधा देण्यात आली होती . मात्र आता या फीचरमध्ये काहीसा बदल केल्याचे कंपनीने कळवले आहे . समोरच्याला पाठवलेला एखादा मेसेज तुम्ही डिलीट केलात आणि मेसेज पाठविलेल्या व्यक्तीचा फोन बंद असेल तर त्याला फोन सुरु केल्यावर तो मेसेज मिळणार आहे . त्यामुळे तुमच्याकडे मेसेज डिलीट केल्याचे दिसले तरीही समोरच्या व्यक्तीला तो मेसेज मिळू शकणार आहे . आपल्याकडून चुकून एखादा मेसेज नको त्या व्यक्तीला गेल्यानंतर तो संबंधित व्यक्तीपर्यंत पोहोचण्यापूर्वीच डिलिट किंवा अनसेंड करता आला तर असा विचार अनेकांच्या मनात होता . याबद्दल अनेकांनी व्हॉट्सअॅपजवळ अशाप्रकारच्या फीचरची मागणीही केली होती . सप्टेंबर महिन्यात या फीचरची चाचणी व्हॉट्सअॅपने केली होती आणि बऱ्याच प्रतिक्षेनंतर अखेर ते फीचर लाँचही करण्यात आले . अशाप्रकारे मेसेज रिकॉल करण्याचा कालावधी सुरुवातीला ७ मिनिटे आहे . समोरच्याला मेसेज डिलीट केल्याची रिक्वेस्ट १ तास ८ मिनिटे आणि १६ सेकंदात मिळणे आवश्यक आहे . पण आता ही रिक्वेस्ट मिळण्याचा कमाल कालावधी निश्चित करण्यात आला आहे . पण या फीचरचा होणारा गैरवापर लक्षात घेऊन कंपनीने ही नवीन सुविधा लाँच केली आहे . खूप आधी केलेला मेसेजही अनेकांकडून डिलीट केला जाऊ लागला . असे होऊ नये म्हणून १३ तास ८ मिनिटे आणि ६० सेकंदात समोरच्याला तुम्ही मेसेज डिलीट केल्याचा संदेश न मिळाल्यास त्याला मेसेज डिलीट केला तरीही वाचता येणार आहे . हे फिचर पुढील आठवड्यात कार्यरत होईल असे बोलले जात आहे . सध्या ‘डिलिट फॉर एव्हरिवन’ हे फिचर अँड्रॉईड , आयफोन यांच्यासाठी उपलब्ध आहे . त्या सगळ्यांना या नवीन फीचरचा लाभ मिळणार आहे ."
sports,"२०१७ सालात घरच्या मैदानावर खेळणाऱ्या टीम इंडियाने आपलं वर्चस्व कायम राखलं . कसोटी , वन - डे आणि टी - २० क्रिकेटमध्ये सर्वोत्तम कामगिरी करत भारताने सरत्या वर्षाचा शेवटही गोड केला . मात्र २०१८ सालात भारतासमोर खडतरं आव्हान असणार आहेत . आगामी वर्षात भारताला बहुतांश सामने हे परदेशात खेळायचे आहेत . यापैकी भारताच्या दक्षिण आफ्रिका दौऱ्याला ५ जानेवारीपासून सुरुवात होत आहे . या दौऱ्यात भारतीय फलंदाजांची खरी अग्नीपरीक्षा असणार आहे , मात्र यासाठी आपण तयार असून दडपणाखाली माझा खेळ बहरतो असं म्हणत भारताचा सलामीवीर मुरली विजयने आपण आफ्रिकेविरुद्धच्या मालिकेसाठी सज्ज तयार असल्याचं म्हणलंय . अवश्य वाचा – आफ्रिकेत जिंकण्यासाठी जात आहोत ! – प्रशिक्षक रवी शास्त्री २०१३ सालचा दक्षिण आफ्रिका दौरा मुरली विजयाच्या कारकिर्दीतला महत्वाचा टप्पा ठरला . आपल्या फलंदाजीची छाप पाडत मुरली विजयने कसोटी संघात सलामीवीर म्हणून आपलं स्थान बळकट केलं . ‘टाइम्स ऑफ इंडिया’ वृत्तपत्राला दिलेल्या मुलाखतीत मुरली विजयने आगामी दक्षिण आफ्रिका दौऱ्यानिमीत्ताने गप्पा मारल्या . दक्षिण आफ्रिकेच्या डेल स्टेन आणि इतर जलदगती गोलंदाजांचा तोफखाना , आफ्रिकेच्या खेळपट्ट्या यांसमोर भारतीय फलंदाजांची कसोटी लागेल असंही मुरली विजयने मान्य केलं . मात्र गेल्या काही दिवसांमध्ये भारतीय संघ ज्या फॉर्मात आहे ते पाहता , या आव्हानाचा आम्ही नेटाने मुकाबला करु असा आत्मविश्वास मुरली विजयने व्यक्त केलाय . अवश्य वाचा – आफ्रिका दौऱ्यासाठी भारताच्या वन - डे संघाची घोषणा , युवराज - रैनाला संघात जागा नाहीच वर्षाच्या सुरुवातीच्या काळात दुखापतीमुळे मुरली विजयला काही सामन्यांना मुकावं लागलं होतं . दुखापतीचं कारण देत मुरली विजयने आयपीएल न खेळण्याचा निर्णय घेतला होता . याचसोबत नुकत्यात श्रीलंकेविरुद्ध पार पडलेल्या कसोटी मालिकेत त्याला कोलकाता कसोटीत जागा देण्यात आली नव्हती . मात्र ज्यावेळी संघात संधी मिळाली , तिचा पुरेपूर फायदा उचलत मुरली विजयने शतकी खेळी केल्या . प्रबळ आत्मविश्वासाच्या जोरावर मी ही खेळी करु शकलो असंही विजयने मान्य केलं . अवश्य वाचा – Blog : देशातले शेर , परदेशात सव्वाशेर ठरतील ? २०१७ वर्षात भारतीय संघाने बहुतांश क्रिकेट हे आपल्या घरच्या मैदानावर खेळलं आहे . त्यामुळे दक्षिण आफ्रिकेत भारतीय संघ चांगली कामगिरी करु शकेल का ? असा प्रश्न विचारला असता मुरली विजय म्हणाला , ” होय नक्कीच , आमचे गोलंदाजही दक्षिण आफ्रिकेला चांगलच नाकीनऊ आणू शकतात . मध्यंतरीच्या काळात संघातल्या अनेकांनी काऊंटी क्रिकेट खेळलं आहे . त्यामुळे परदेशी खेळपट्टीवर खेळण्याचा अनुभव आमच्या खेळाडूंकडे आहे . ” त्यामुळे आफ्रिका दौऱ्यात आता भारतीय संघ कशी कामगिरी करतो याकडे सर्व भारतीयांचं लक्ष असेल . अवश्य वाचा – द . आफ्रिकेत फलंदाजी महत्त्वाची – शास्त्री"
sports,"नागपूर : यंदाच्या रणजी मोसमात गतविजेत्या विदर्भाला अपेक्षित सुरवात करता आली नव्हती . पहिले दोन्ही सामने बाहेर खेळल्यानंतर घरच्या मैदानावर खेळताना विदर्भ संघाने उचल घेतली आणि बडोद्याविरुद्ध धावांचा डोंगर उभा करून दुसऱ्या दिवशीच आपली बाजू भक्कम केली . दुसऱ्या दिवशी खेळ थांबला तेव्हा विदर्भाने पहिल्या डावात 6 बाद 259 धावा केल्या होत्या . दोन दिवसांच्या खेळात कर्णधार फैज फजल , वसिम जाफर यांची दीडशतकी खेळी , अक्षय वाडकरने झळकाविलेले शतक हेच दुसऱ्या दिवसाचे वैशिष्ट्य ठरले . त्याचवेळी देशांतर्गत क्रिकेट स्पर्धेत रणजीमध्ये अकरा हजार धावांचा टप्पा ओलांडून वसिम जाफरने नवा विक्रम केला . अशी कामगिरी करणारा तो पहिला क्रिकेटपटू ठरला आहे . पहिल्या दिवशीच्या 1 बाद 268 या धावसंख्येवरून डावाला सुरवात केली तेव्हा , जाफर आणि फैजच्या द्विशतकाची उत्सुकता होती . दुर्दैवाने दोघेही उपहारापूर्वीच बाद झाले . बाद होण्यापूर्वी त्यांनी दुसऱ्या गड्यासाठी 300 धावांची भागीदारी रचली . मुंबईकर 40 वर्षीय जाफरने 13 चौकार व दोन षटकारांसह 284 चेंडूंत 153 धावा फटकावल्या . तर , कर्णधार फैजने 356 चेंडूंच्या मॅरेथॉन खेळीत 15 चौकार व दोन षटकारांच्या मदतीने 151 धावा काढल्या . ही जोडी फुटल्यावर बढती मिळालेल्या यष्टिरक्षक अक्षय वाडकरने चाचपडत सुरवात केल्यानंतर मोसमातील दुसऱ्या शतकाची नोंद केले . त्याने 156 चेंडूंचा सामना करताना 15 चौकारांसह आपली नाबाद 102 धावा केल्या . वाडकरच्या शतकानंतर विदर्भाने 6 बाद 529 धावांवर डाव घोषित केला . त्यानंतर उर्वरित खेळात बडोद्याने बिनबाद 41 धावा केल्या . संक्षिप्त धावफलक ः विदर्भ पहिला डाव : 164 षटकांत 6 बाद 529 डाव घोषित ( वसीम जाफर 153 , फैज फजल 151 , अक्षय वाडकर नाबाद 102 , गणेश सतीश 56 , अपूर्व वानखेडे 29 , रवी जांगीड 11 , भार्गव भट्ट 2 - 111 , लुकमन मेरिवाला 2 - 79 , सोएब तई 1 - 108 ) . बडोदा पहिला डाव : 14 षटकांत बिनबाद 41 ( केदार देवधर खेळत आहे 20 , आदित्य वाघमोडे खेळत आहे 20 )"
sports,"अखिल भारतीय सबज्युनियर बॅडमिंटन स्पर्धेत महाराष्ट्राच्या निकिता जोसेफ , मान्या अवलानी १३ व १५ वर्षे या दोन्ही गटांच्या एकेरीत दुसरी फेरी गाठली . ही स्पर्धा तमिळनाडूत तिरपूर येथे सुरू आहे . आदिती साधनकरनेही १५ वर्षे गटात दुसऱ्या फेरीत प्रवेश केला . याच गटात सई काळे , रिया हब्बू , रुचा सावंत यांचे आव्हान पहिल्याच फेरीत संपुषटात आले . निकिता जोसेफला महाराष्ट्राच्याच प्रेरणा अल्वेकरकडून पुढे चाल मिळाली . दुसऱ्या फेरीत तिची लढत कर्नाटकच्या रितू शहाविरुद्ध होईल . आदिती साधनकरने पुड्डुचेरीच्या अग्नॅस स्वप्नाला २१ - १६ , २१ - १५ असे नमविले . आता तिच्यापुढे उत्तराखंडच्या दिव्यांशी जोशीचे आव्हान आहे . मान्या अवलानी नशिबवान ठरली . अव्वल मानांकित गुजरातची तस्नीम मीर दाखल न झाल्याने मान्याला विजयी घोषित करण्यात आले . १३ वर्षे एकेरीत द्वितीय मानांकित निकिता जोसेफने आंध्रच्या पी . लाहिरीचे आव्हान २१ - १७ , २१ - १३ असे मोडित काढले ."
entertainment,"सलमान खान कोणत्याही कार्यक्रमाला गेल्यावर प्रेक्षकांचा कल्ला तर होतोच . पण , भाईजान कार्यक्रमामध्ये काय बोलणार याकडे प्रसारमाध्यमांचं आणि नेटिझन्सचंही लक्ष लागून राहिलेलं असतं . काही दिवसांपूर्वीच सलमानने ‘बिइंग ह्युमन’ या त्याच्या ब्रँडअंतर्गत ई - सायकलचं अनावरण केलं . या दरम्यान त्याने मोटारसायकल अतिवेगाने चालवण्याविरोधात तरुणांना सावधानतेचा इशारा दिला . पण , त्याचं हे सल्ला देणं इतरांच्या पसंतीस काही उतरलं नाही असंच दिसतय . कारण , या सल्ल्यानंतर सलमानची ट्विटर युजर्सनी बरीच खिल्ली उडवली . सोशल मीडियावरील या ट्रोलिंगमुळे सलमानवर त्याचा काही परिणाम झाला नसेल असं जर तुम्हाला वाटत असेल तर तसं नाहीये . कारण एका वेबसाईटने प्रसिद्ध केलेल्या वृत्तानुसार , सलमानची खिल्ली उडवणारे अडचणीत येण्याची चिन्ह आहेत . या ट्रोलिंगमुळे तुला काही त्रास होत आहे का असा प्रश्न विचारला असता तो म्हणाला , ‘हे पाहा या लोकांना वाटत असेल की , माझी खिल्ली उडवणारे ट्विटरवर काहीही करु शकतील . पण , तसं नाहीये . मी २ दिवसांमध्ये १५ लोकांना ट्रॅप केलंय . काही दिवसांतच त्यांच्याविषयीची माहिती मी सर्वांसमोर आणेन . पण , याविषयी मी पुन्हा विचार केला . कारण , या सर्वाचा त्या नेटिझन्सच्या कुटुंबियांवर परिणाम होईल आणि मला ते होऊ द्यायचं नाहीये . ’ सलमानचं हे वक्तव्य पाहता त्याने खिल्ली उडवणाऱ्यांचे ट्विट जास्तच गांभीर्याने घेतले असून आता त्याविषयी त्याने योग्य ती पावलं उचलण्यास सुरुवात केल्याचं पाहायला मिळत आहे . त्यामुळे सलमानशी पंगा घेणं काहीजणांना महागात पडू शकतं . सोशल मीडियावर सध्याच्या घडीला कलाकार आणि त्यांच्या चाहत्यांमध्ये एक वेगळं नातं पाहायला मिळतं . पण , बऱ्याचदा या नात्याची वेगळी बाजूही समोर येते . तेव्हा आता सलमानच्या बाबतीतील हे प्रकरण कोणतं वळण घेणार याकडेच अनेकांचं लक्ष लागलं आहे . पाहा : VIDEO स्टुडिओबाहेर गुंडांनी भाऊ कदमवर पिस्तुल रोखलं बॉलिवूडचा हा दबंग अभिनेता त्याच्या आगामी ‘ट्युबलाइट’ या चित्रपटाच्या प्रसिद्धीमध्ये व्यस्त आहे . या चित्रपटाच्या प्रसिद्धीसाठी तो विविध कार्यक्रमांना हजेरी लावत आहे . कबीर खान दिग्दर्शित ‘ट्युबलाइट’ या चित्रपटामध्ये सलमान खान आणि सोहेल खान जवळपास सात वर्षांनंतर स्क्रीन शेअर करणार आहेत ."
entertainment,"इम्रान हाश्मीबरोबर ' जन्नत ' या चित्रपटातून बॉलीवूडमध्ये पदार्पण करणारी अभिनेत्री सोनल चौहान गेली पाच वर्षे रुपेरी पडद्यावरून गायब होती . आता ती पाच वर्षांनंतर जे . पी . दत्ता यांच्या ' पलटन ' या चित्रपटातून परत येतेय . त्यानंतर ती महेश मांजरेकर यांच्या एका चित्रपटातही मुख्य भूमिका करणार आहे . महेश मांजरेकरांचा हा चित्रपट एक गॅंगस्टर ड्रामा असणार आहे . सोनलबरोबर या चित्रपटात विद्युत जामवाल आणि श्रुती हसनही काम करताना दिसणार आहेत . सोनम या चित्रपटाबद्दल म्हणाली की , ' मी महेश सरांची खूप मोठी फॅन आहे आणि त्यांच्याबरोबरच आज मला काम करायला मिळतंय त्याबद्दल मी स्वतःला लकी समजते . ' या चित्रपटाची स्क्रिप्ट आणि कास्टिंग झालेलं आहे . त्यामुळे या चित्रपटावर लवकरच सोनल काम सुरू करणार आहे ."
lifestyle,"र्वष सरली , पिढी पालटली ; पण डेनिमचं गारूड अजूनही तरुणाईच्या मनावरून उतरलेलं नाही . अर्थात नव्या पिढीसोबत नव्या स्वरूपात डेनिम पुन्हा बाजारात येतं . यंदा त्याने सुटसुटीतपणा आणि फ्यूजन हे तरुणांच्या दृष्टीने महत्त्वाचे दोन घटक लक्षात घेऊन , स्वत : मध्ये आवश्यक बदल करून डेनिम पुन्हा बाजारात आलं आहे , ते अजून काही दशकं स्वत : ची मोहिनी कायम ठेवायच्या उद्देशाने . १८७३चा काळ . . एका जोडगळीला एका कापडाचं पेटंट मिळालं . त्यानंतर १८९० मध्ये या कपडय़ाच्या प्रकाराचा जन्म झाला आणि आजगणिक जगभरातील आबालवृद्ध या कापडाच्या मोहजालातून बाहेर सुटू शकले नाहीत . ते कापड होतं ‘डेनिम’ आणि तो कपडय़ाचा प्रकार होता ‘लिव्हाईस’ ५०१ जीन्स पँट . तरुणाईच्या गळ्यातला ताईत बनलेली आणि अगदी मेट्रो शहरापासून खेडेगावापर्यंत प्रत्येक घरात सापडणारं हे डेनिम यंदाच्या वर्षी तब्बल १४३ वर्षांचं झालं आहे . डेनिम म्हणजे पँट हे समीकरण गेल्या कित्येक वर्षांत आपल्या मनात इतकं पक्कं बसलं आहे , की डेनिम हे कापड असून जीन्स हा कपडय़ाचा प्रकार आहे , यातही गल्लत केली जाते . सुटसुटीत , धुण्याची कटकट नसलेली , कोणत्याही कार्यक्रमाला , दिवसाच्या कोणत्याही प्रहरी सहज वापरता येईल असा हा कपडय़ाचा प्रकार . मागच्या वर्षांपासून त्याला ‘वापरायला सोयीची नसल्याचं’ लेबल लागलं . भारतासारख्या दमट वातावरणाच्या देशात जीन्समुळे रॅश , घाम येतो , बराच वेळ घातल्यास खाज येते , असं म्हटलं गेलं आणि जीन्सला पर्याय शोधण्याची मोहीम सुरू झाली . त्यामुळे मागच्या वर्षी ड्रेसेस , स्कर्ट्सचे प्रमाण वाढून जीन्सची मागणी कमी होऊ लागली होती ; पण यंदा मात्र डेनिम नव्या स्वरूपात बाजारात परतले असून केवळ जीन्स पँटच नाही , तर जॅकेट , शर्ट , ड्रेस , स्कर्ट , जंपसूट हे प्रकारही पाहायला मिळत आहेत ; पण मागच्या वेळेचा धडा घेऊन डेनिम वापरायचा सुटसुटीत करायचा प्रयत्न केला जात आहे . त्यामुळे सध्या बाजारात पाहायला मिळणारं डेनिम कापड आणि त्यापासून बनविलेले कपडय़ांचे प्रकार वजनाने हलके , सुटसुटीत आहेत . तुमची जुनी जीन्स आणि नुकतीच विकत घेतलेली जीन्स उदाहरण म्हणून पाहू शकता . त्यांच्यातील वजनाचा फरक लक्षात येईल . शर्ट मागच्या वर्षीपर्यंत कपाटातील डेनिम शर्ट ओल्ड फॅशन मानला जात होता ; पण सध्या तोच शर्ट ट्रेंडमध्ये आला आहे . नुकत्याच प्रदर्शित झालेल्या ‘डीअर जिंदगी’च्या एका गाण्यात आलिया भटने डेनिम शर्ट आणि जीन्स घातलेली आहे . सध्या हे कॉम्बिनेशन ट्रेंडमध्ये आहे . ब्ल्यू शर्ट आणि डंगरी कल्पना करताना मोनोटोन वाटत असलं , तरी मस्त दिसतं . फक्त तुमचा शर्ट ढगाळ हवा . मुंबईसारख्या नावापुरता थंडी असलेल्या शहरात हा शर्ट जॅकेट म्हणून सहज वापरता येतो . सुटसुटीत असल्याने घामाची चिंता नसते . कुर्ते यंदाच्या सीझनमध्ये इंडिगो रंग ट्रेंडमध्ये आहे . हा रंग डेनिममध्ये महत्त्वाचा असतो . त्यामुळे सध्या बाजारात डेनिमचे कुर्ते पाहायला मिळत आहेत . प्लेन ए - लाइन , शर्ट ड्रेस स्टाइल , फ्लेअर अशा वेगवेगळ्या स्वरूपांत हे कुर्ते पाहायला मिळतात . प्रिंट्स , एम्ब्रॉयडरीचे डेनिम कुर्तेसुद्धा बाजारात आहेत . या कुर्त्यांसोबत वेगवेगळ्या रंगांची लेगिंग वापरता येते . तसेच एखादं दिवशी फक्त कुर्ता वन पीस ड्रेस स्वरूपातसुद्धा वापरता येऊ शकतो . शर्ट ड्रेस स्टाइल कुर्ता एखाद्या टय़ुनिकवर जॅकेट म्हणूनसुद्धा वापरू शकता . जीन्स डेनिम म्हटल्यावर जीन्सचा विषय येणार नाही , असं शक्यच नाही . जीन्स हा शक्यतो सकाळी ऑफिस , कॉलेजला वापरली जाते . रात्री एखाद्या पार्टीसाठी मात्र ड्रेसला पसंती दिली जाते ; पण अशा प्रसंगीही जीन्सप्रेमींना जीन्सची साथ सोडावीशी वाटत नाही ; पण अशा वेळी प्लेन जीन्स नकोशी वाटते . हे लक्षात घेऊन सध्या जीन्सला सकाळी कॅज्युअल म्हणून आणि रात्री पार्टीत वापरता येईल अशा पद्धतीने डिझाईन करायला सुरुवात केली आहे . त्यातील महत्त्वाचा मुद्दा म्हणजे सुटसुटीतपणा . दिवसभर जीन्स वापरायची म्हणजे खाज , घाम नको आणि फ्रेश वाटलं पाहिजे म्हणून या जीन्स ढगाळ असतात . खालच्या बाजूने दोन फोल्ड मारून अँकल लेन्थ वापरता येतात . मधून कापलेल्या रीप्ड जीन्स , एम्ब्रॉयडरी किंवा प्रिंट केलेल्या जीन्स , स्टडेड जीन्स या प्रकारात येतात . या जीन्ससोबत वेळ आणि कार्यक्रमानुसार वेगवेगळे टॉप्स वापरता येतात . डंगरी डंगरी हा तसा कामगारांच्या पोशाखाचा प्रकार . थोडीशी ढगाळ , वावरायला सुटसुटीत अशी डंगरी सध्या जीन्स , स्कर्ट , ड्रेस अशा वेगवेगळ्या स्वरूपांत पाहायला मिळते . गंजी , टी - शर्ट , टय़ूब टॉप , क्रॉप टॉप , शर्टसोबत डंगरी सहज वापरता येतो . डंगरी ड्रेस एखाद्या टय़ुनिक किंवा ड्रेसवरसुद्धा घालता येतो किंवा नुसता डंगरी ड्रेससुद्धा मस्त दिसतो . डंगरीसोबत मस्त चष्मा घालून मिळणारा कुल - स्कूल लुक सध्या ट्रेंडमध्ये आहे . कुठे मिळतील ? मुंबईच्या सर्व फॅशन स्ट्रीटपासून बडय़ा ब्रँडच्या दुकानांपर्यंत सर्वत्र हे कपडय़ांचे प्रकार उपलब्ध आहेत . तुमच्या बजेटनुसार तुम्ही खरेदी करू शकता . शॉपिंग स्ट्रीटवर यांची किंमत ५०० - १००० रुपयांपर्यंत आहे , तर मॉल्समध्ये हेच कपडे २००० - ५००० उपलब्ध आहेत . अर्थात त्यांच्या गुणवत्तेचा फरक आहेच ."
lifestyle,"जर वैवाहिक जीवनामध्ये काही संघर्ष निर्माण झाला असेल आणि त्यामुळे जर तणाव आला असेल तर तो दूर करण्यासाठी आपले अगदी जवळचे काही खास मित्र आणि कुटुंबातील सदस्यांची आपल्याला मोलाची मदत होऊ शकते , असे एका अभ्यासात म्हटले आहे . सामाजिक क्षेत्रात ओळख असेल तर वैवाहिक संघर्षांमुळे शरीरावर होणारा हानीकारक प्रभाव दूर करण्यासाठी मदत होत असते असे आम्हाला संशोधनात आढळून आले असल्याचे , अमेरिकेच्या ऑस्टिनमधील टेक्सास विद्यापीठाचे लिसा नेफ यांनी म्हटले आहे . तुमच्या वैवाहिक जीवनामध्ये काही वादळे निर्माण होतात त्यावेळी ती दूर करण्यासाठी काही खास मित्र निर्माण करणे महत्त्वाचे आहे , असे त्यांनी म्हटले आहे . समाजामध्ये आपली काही प्रमाणात ओळख असल्यामुळे आरोग्याच्या काही समस्या दूर होण्यास मदत होते . तसेच यामुळे जोडीदारामुळे होणारा ताणही कमी होण्यास मदत होते . संशोधकांनी या अभ्यासासाठी १०५ नवविवाहित जोडप्यांचा अभ्यास केला . त्यांच्या रोजच्या जीवनामध्ये वैवाहिक संघर्ष होता . या जोडप्यांना त्यांच्या घरातील वातावरण आणि तुमचे कुटुंब आणि मित्रांशी असलेले संबंध याबाबत एक प्रश्नावली देण्यात आली होती . सहभागी झालेल्या जोडप्यांची सलग सहा दिवस कोर्टीसॉल चाचणीसाठी लाळ घेण्यात आली . यामध्ये ज्या जोडप्यांचे कौटुंबिक संबंध आणि मित्र परिवार चांगला होता , त्यांना वैवाहिक संघर्षांमध्ये कमी प्रमाणात ताण येत असल्याचे दिसून आले . तर ज्यांच्या घरामध्ये कुटुंबातील सदस्य आणि मित्र कमी होते , त्यांना वैवाहिक संघर्षांमध्ये अधिक ताणतणावाला समोरे जावे लागल्याचे दिसून आले . यामुळे जर वैवाहिक जीवनामध्ये संघर्ष असेल आणि ताणतणावापासून मुक्ती हवी असेल तर घरामध्ये कौटुंबिक सदस्य आणि काही अगदी जवळच्या मित्रांची सोबत आवश्यक असल्याचे संशोधकांनी सांगितले ."
sports,"ऑस्ट्रेलियाविरुद्ध पहिल्या कसोटीत ऐतिहासिक विजय मिळविणाऱ्या बांगलादेशने दुसऱ्या कसोटीच्या पहिल्या डावात तीनशे धावांचा पल्ला पार केला . यात नॅथन लिऑनने सात गडी बाद करून बांगलादेशला रोखण्यात महत्त्वपूर्ण योगदान दिले . प्रत्युत्तरात डेव्हिड वॉर्नर व पीटर हॅण्डस्कोम्ब यांनी संयमी फलंदाजी करीत १२७ धावांची नाबाद भागीदारी केली आणि ऑस्ट्रेलियाला मजबूत स्थिती गाठून दिली . ऑस्ट्रेलिया संघ अजूनही ८० धावांनी पिछाडीवर असला तरी वॉर्नर व हॅण्डस्कोम्ब यांचा खेळ पाहता तिसऱ्या दिवशी बांगलादेशला विकेट मिळविण्यासाठी संघर्ष करावा लागेल . सकाळी खेळाला सुरुवात झाली , त्यावेळी पहिल्याच षटकांत लिऑनने मुशफिकूर रहीमला टिपले . ताईजूल इस्लामला बाद करून लिऑनने सहा वर्षांत तिसऱ्यांदा कसोटीत सात गडी बाद करण्याची किमया केली . ॲश्टोन अगरने दोन गडी बाद केले . मेहदी मिराजला वॉर्नरने अचूक फेकीवर धावबाद केले . ऑस्ट्रेलियाची सुरुवात निराशजनक झाली . उपाहारानंतर काही मिनिटांतच मॅट रेनशॉ तंबूत परतला . मुस्तफिजूर रहमानच्या गोलंदाजीवर उचलून मारण्याचा त्याचा प्रयत्न फसला आणि बॅटची कड घेऊन चेंडू यष्टिरक्षक रहिमच्या हाती गेला . वॉर्नर आणि स्टीव स्मिथने ९३ धावांची भागीदारी करून डाव सावरण्याचा प्रयत्न केला . मात्र , ताईजूल इस्लामच्या एका सरळ चेंडूवर स्मिथचा त्रिफळा उडाला आणि ऑस्ट्रेलियाला दुसरा धक्का बसला . धावफलक - बांगलादेश पहिला डाव ( ६ बद २५३ वरून पुढे ) मुशफिकूर रहीम त्रि . गो . लिऑन ६८ , नासीर हुसेन झे . वाडे गो . अगर ४५ , मेहदी हसन मिराज धावबाद ११ , ताईजुल इस्लाम झे . स्मिथ गो . लिऑन ९ , मुस्तफिजूर रहमान नाबाद ०० , अवांतर ५ , एकूण सर्वबाद ३०५ . बाद क्रम - १ - १३ , २ - २१ , ३ - ७० , ४ - ८५ , ५ - ११७ , ६ - २२२ , ७ - २६५ , ८ - २९३ , ९ - २९६ , १० - ३०५ . गोलंदाजी - पॅट कमिन्स २२ - ५ - ४६ - ० , नॅथन लिऑन ३६ . २ - ७ - ९४ - ७ , स्टीव ओ किफी २३ - ० - ७९ - ० , ॲश्टोन अगर २३ - ९ - ५२ - २ , ग्लेन मॅक्सवेल ४ - ० - १३ - ० , हिल्टन कार्टराईट ५ - १ - १६ - ० . ऑस्ट्रेलिया पहिला डाव - मॅट रेनशॉ झे . मुशफिकूर गो . रहमान ४ , डेव्हिड वॉर्नर खेळत आहे ८८ , स्टीव स्मिथ त्रि . गो . ताईजूल इस्लाम ५८ , पीटर हॅण्डस्कोम्ब खेळत आहे ६९ , अवांतर ६ , एकूण २ बाद २२५ . बाद क्रम - १ - ५ , २ - ९८ . गोलंदाजी - मेहदी हसन मिराज २० - २ - ५३ - ० , मुस्तफिजूर रहमान १० - ० - ४५ - १ , शाकीब अल हसन १५ - ० - ५२ - ० , ताईजूल इस्लाम १५ - १ - ५० - १ , नासीर हुसेन १ - ० - ४ - ० , मोमीनूल हक २ - ० - ६ - ० , सब्बीर रहमान १ - ० - ९ - ० ."
entertainment,"आपल्या रोखठोक मतांसाठी प्रसिद्ध असलेली कंगना रणौतनं पुन्हा एकदा करण जोहरवर निशाणा साधला आहे . MeToo सारख्या गंभीर प्रश्नावर करण आणि शबाना आझमी सारखे लोक अद्यापही मौन बाळगून का आहेत असा प्रश्न तिनं विचारला आहे . ‘करण जोहर , शबाना आझमी अजून आहेत कुठे ? त्यांनी पुढे येऊन मी टु प्रकरणावर बोललं पाहिजे . करण जोहर तर जिममध्ये कसे कपडे घालावे , एअरपोर्टवर कसा पेहराव असावा यासारख्या फाल्तू गोष्टींवर दहा वेळा मतप्रदर्शन करत असतो . मग या मुद्द्यावर अद्यापही तो गप्प का ? या इण्डस्ट्रीमुळे त्या दोघांचंही पोट भरतं मग मी टु सारख्या गंभीर विषयावर अजूनही ते मौन बाळगून का आहेत . ’ असा सवाल तिनं विचारला आहे . # MeToo : विकास बहलच्या पत्नीला कंगनाचं सडेतोड उत्तर काही दिवसांपूर्वी कंगनानं दिग्दर्शक विकास बहल यांच्यावर देखील लैंगिक गैरवर्तणुकीचे आरोप केले होते . तसेच महिलांशी असभ्य वर्तन करणाऱ्या हृतिक रोशन सारख्या अभिनेत्यासोबत काम करणंही बॉलिवूडमधल्या कलाकारांनी थांबवलं पाहिजे असं कंगना एका मुलाखतीत म्हणाली होती . # MeToo : हृतिकसोबत कोणीही काम करु नये – कंगना रणौत मी टू सारख्या गंभीर मुद्द्यावर तुम्ही ठोस भूमिका घेऊ शकत नाही , मग तुम्ही स्वतःला या इण्डस्ट्रीचे महिसा का म्हणवून घेता असं म्हणतं तिनं बॉलिवूडधल्या इतरही कलाकारांना तिनं फटकारलं आहे ."
sports,"टिब्लीसी ( जॉर्जिया ) - विदित गुजराथी आणि एस . पी . सेतुरामन यांची विश्वकरंडक बुद्धिबळ स्पर्धेतील झुंजार वाटचाल तिसऱ्या फेरीत खंडित झाली . विदीत ( २७०२ ) व चीनचा डींग लिरेन ( २७७१ ) यांच्यात दोन पारंपरिक डावांत गुणांची बरोबरी झाली . त्यामुळे जलद पद्धतीचे टायब्रेक डाव झाले . त्यात २५ मिनिटांचा निर्धारित वेळ व त्यात चालीगणिक दहा सेकंदांची भर असे स्वरूप होते . पहिला टायब्रेक डाव ४७ चालींत बरोबरीत सुटला . मात्र लिरेनने दुसऱ्या डावात पांढऱ्या मोहऱ्यांसह ३८ चालींत विजय मिळवीत चौथ्या फेरीतील प्रवेश नक्की केला . अनिश गिरीसारख्या ( २७७७ ) कसलेल्या तसेच मातब्बर प्रतिस्पर्ध्याविरुद्ध सेतुरामनने ( २६१७ ) आपल्या जिगरबाज तसेच लढाऊ वृत्तीचे प्रदर्शन कायम ठेवले . पहिला टायब्रेक डाव गिरीने ६६ चालींत जिंकला . मात्र परतीच्या डावात सेतुने पांढऱ्या मोहऱ्यांसह ३४ चालींत गिरीच्या राजाला यशस्वी शह दिला . १ - १ अशा बरोबरीमुळे अतिजलद स्वरूपाचा टायब्रेक झाला . त्यात दहा मिनिटांची निर्धारित वेळ व चालीगणिक दहा सेकंदांची भर असे स्वरूप होते . पहिल्या डावात गिरीने पांढऱ्या मोहऱ्यांसह विजय मिळवीत आघाडी घेतली . यामुळे सेतूला दुसऱ्या डावात विजय अनिवार्य होता , पण २५व्या चालीस गिरीने अश्वाची ‘जी ४’ ही सुंदर चाल करून पकड घेतली . पुढील चालीपासून सेतुची पटस्थिती कमकुवत होऊ लागली . त्याने अटोकाट प्रयत्न केला , पण ५३व्या चालीअखेर त्याला पराभव मान्य करावा लागला ."
entertainment,"आपल्या अभिनयाने आणि भारदस्त आवाजाने प्रेक्षकांच्या मनावर राज्य करणाऱ्या ओम पुरी यांची एक मुलाखत सध्या प्रकाशझोतात आली आहे . २०१७ च्या सुरुवातीलाच ओम पुरी यांचं निधन झालं होतं . ज्यानंतर कलाविश्वात त्यांची अनुपस्थिती नेहमीच सहकलाकारांना आणि चाहत्यांच्या मनाला चटका लावून गेली . असं असलं तरीही विविध कलाकृतींच्या माध्यामातून ते आजही आपल्याच आहेत . सध्याच्या घडीला ओम पुरींचा शेवटचा चित्रपट प्रेक्षकांच्या भेटीला येणार आहे . ‘लश्टम पश्टम’ असं या चित्रपटातं नाव असून , तो लवकरच प्रेक्षकांच्या भेटीला येणार आहे . ‘लश्टम पश्टम’मध्ये ओम पुरी एका पाकिस्तानी टॅक्सी चालकाच्या भूमिकेत झळकणार आहेत . पाकिस्तानातून भारतीय नागरिकांना मायदेशी परतण्यासाठी मदत करणाऱ्या व्यक्तीची भूमिका त्यांनी साकारली आहे . याच चित्रपटाच्या निमित्ताने त्यांनी एक मुलाखत दिली होती . ज्यामधून त्यांनी कमी निर्मिती खर्चात साकारलेल्या चित्रपटांनाही प्रेक्षकांना प्रभावित करावं आणि त्या चित्रपटांना प्रेक्षकांनी प्रतिसाद द्यावा असं मत मांडलं होतं . पाहा : Loveratri Trailer : ‘लवरात्री’तून पाहता येणार नौरात्रोत्सव आणि प्रेमाचे अनोखे रंग ‘लश्टम पश्टम’ तुलनेने कमी निर्मिची खर्चात साकारलेला चित्रपट आहे . आजच्या घडीला मोठ्या चित्रपटांप्रमाणे प्रसिद्धीसाठी पैसे खर्च करणं ही अशा चित्रपटांच्या वाट्याची गोष्ट नसते , याविषयीच सांगत ते म्हणाले होते , ‘चित्रपट प्रदर्शित होण्यापूर्वी तीन महिने आधीपासूनच या चित्रपटांचा गाजावाजा नसतो . त्यांच्या कुठे जाहीरातीसुद्धा नसतात . किंबहुना बॅनरबाजीसुद्धा त्यांच्या आवाक्याबाहेरची गोष्ट असते . त्यामुळे अशा चित्रपटांना प्रेक्षकांनी पाहावं आणि त्यांना दाद द्यावी . ’ प्रेक्षकांसोबतच या चित्रपटांनीही प्रेक्षकांचा विश्वास जिंकणं तितकच महत्त्वाचं असल्याचाही मुद्दा त्यांनी मांडला होता ."
sports,"सिमोना हॅलेपचे स्वप्न भंगले जागतिक क्रमवारीतील अव्वल स्थानाबरोबरच ग्रँड स्लॅम विजेतेपदावर मोहोर नोंदवण्याचे स्वप्न सिमोना हॅलेपला साकार करता आले नाही . उत्कंठापूर्ण लढतीत कॅरोलीन वोझ्नियाकी या डॅनिश खेळाडूने तिला ७ - ६ ( ७ - २ ) , ३ - ६ , ६ - ४ असे हरवले आणि पहिले ग्रँड स्लॅम विजेतेपदाचे ध्येय साकार केले . जागतिक क्रमवारीतील पहिल्या दोन मानांकित खेळाडूंमधील चुरशीच्या लढतीमुळे चाहत्यांना अव्वल दर्जाच्या खेळाचा निखळ आनंद घेता आला . दोन तास ४९ मिनिटे चाललेल्या या सामन्यात शेवटच्या क्षणापर्यंत विलक्षण चुरस पाहावयाला मिळाली . दोन्ही खेळाडूंना वैद्यकीय मदत घ्यावी लागली . तरीही दोन्ही खेळाडूंनी फोरहँड व बॅकहँड परतीचे फटके , व्हॉलीज , नेटजवळून प्लेसिंग , अचूक सव्र्हिस असा बहारदार खेळ केला . वोझ्नियाकीने पहिल्या सेटमध्ये पासिंग शॉट्सची नजाकत दाखवीत सव्र्हिसब्रेकसह ४ - २ अशी आघाडी मिळवली . तिने दुहेरी हाताने बॅकहँड परतीच्या फटक्यांचा सुरेख खेळ केला . तथापि , नवव्या गेममध्ये हॅलेपनेदेखील तसेच फटके मारत सव्र्हिसब्रेक मिळवला . दोन्ही खेळाडूंनी त्यानंतर आपापल्या सव्र्हिस राखल्यानंतर ६ - ६ अशी बरोबरी झाली . त्यामुळे टायब्रेकरचा उपयोग करण्यात आला . त्यामध्ये हॅलेपला आपल्या खेळावर अपेक्षेइतके नियंत्रण ठेवता आले नाही . टायब्रेकर ७ - २ असा सहज घेत वोझ्नियाकीने पहिला सेट जिंकला . पहिला सेट गमावल्यानंतरही हॅलेपने जिद्द सोडली नाही . दुसऱ्या सेटमध्ये तिने क्रॉसकोर्ट फटक्यांचा अप्रतिम खेळ केला . विशेषतः तिने दोन्ही कॉर्नरजवळ फटके मारत वोझ्नियाकीची दमछाक करण्यावर भर दिला . आठव्या गेमच्या वेळी वोझ्नियाकीने सव्र्हिसबाबत केलेल्या चुका तिच्या पथ्यावर पडल्या . हा सव्र्हिसब्रेक मिळवीत हॅलेपने ५ - ३ अशी आघाडी घेतली . खरंतर या गेमच्या वेळी तिचा डावा पाय दुखत होता . तरीही तिने त्याकडे दुर्लक्ष करीत सव्र्हिसब्रेकपाठोपाठ स्वतःची सव्र्हिस राखली आणि हा सेट घेतला . त्यामुळे सामन्यात १ - १ अशी बरोबरी झाली . तिसरा सेट कमालीचा रंगतदार झाला . दोन्ही खेळाडूंनी एकमेकांच्या सव्र्हिसब्रेक करण्याचीच रणनीती वापरली . वोझ्नियाकीने दुसऱ्या , चौथ्या व आठव्या गेमच्या वेळी सव्र्हिसब्रेक मिळवला . हॅलेपने तिसऱ्या व पाचव्या गेमच्या वेळी सव्र्हिसब्रेक मिळविला . हॅलेपने फोरहँड फटक्यांवर भर दिला . वोझ्नियाकीने फोरहँडबरोबरच बॅकहँडच्याही फटक्यांवर भर दिला . हॅलेपने सव्र्हिसब्रेक मिळवीत ४ - ३ अशी आघाडी मिळवली होती , मात्र नंतर तिला सव्र्हिस राखता आली नाही . दहाव्या गेममध्ये वोझ्नियाकीला महत्त्वपूर्ण सव्र्हिसब्रेक मिळाला . त्याचा पुरेपूर लाभ वोझ्नियाकीने ही गेम घेत अजिंक्यपदावर आपले नाव कोरले . ग्रँड स्लॅमचे विजेतेपद मिळवणे हे प्रत्येकाचे स्वप्न असते . हे स्वप्न साकार करण्यासाठी मी खूप मेहनत केली होती . डब्ल्यूटीएच्या अंतिम स्पर्धेत विजेतेपद मिळविल्यामुळे माझा आत्मविश्वास उंचावला होता . हॅलेपने सुरेखच खेळ केला . पाय दुखत असूनही तिने दिलेली लढत खरोखरीच कौतुकास्पद आहे . – कॅरोलीन वोझ्नियाकी ग्रँड स्लॅमच्या अंतिम फेरीत यश मिळवण्यासाठी शंभर टक्के तंदुरुस्ती असणे अनिवार्य असते , मात्र मी अपेक्षेइतकी तंदुरुस्त नव्हते . दुसऱ्या सेटमध्ये माझ्या पायात खूप वेदना होत होत्या . हा सेट संपल्यानंतर मी वैद्यकीय मदत घेतली तरीही थोडय़ाशा वेदना होत होत्या . अर्थात वोझ्नियाकीने खूपच बहारदार खेळ केला . – सिमोना हॅलेप फेडररच्या विक्रमीमार्गात चिलिच ! नोव्हाक जोकोव्हिच , राफेल नदाल , स्टॅनिस्लास वॉवरिंका . . जेतेपदाच्या शर्यतीतील प्रबळ दावेदार माघारी परतले असताना ३६ वर्षीय रॉजर फेडररने कमालीचे सातत्य राखताना ऑस्ट्रेलियन खुल्या टेनिस स्पर्धेच्या अंतिम फेरीत प्रवेश केला . सर्वाधिक १९ ग्रँड स्लॅम नावावर असलेल्या फेडररला आणखी एक जेतेपद नावावर करण्याची संधी आहे आणि त्याच्या या विक्रमी मार्गात क्रोएशियाच्या मरीन चिलिचचा अडथळा आहे . स्वित्झर्लंडमच्या फेडररची ही ३०वी ग्रँड स्लॅम अंतिम लढत असून त्याला ऑस्ट्रेलियन खुल्या स्पर्धेचे सहावे जेतेपद जिंकण्याची संधी आहे . जागतिक क्रमवारीत अव्वल स्थानावर असलेला नदाल , ऑस्ट्रेलियन स्पर्धेची सहा जेतेपद पटकावणारा जोकोव्हिच आणि माजी विजेता वॉवरिंका यांना दुखापतीमुळे स्पर्धेत पराभवाचा सामना करावा लागला . २०१४च्या अमेरिकन खुल्या स्पर्धेच्या जेतेपदानंतर चिलिच दुसऱ्या ग्रँड स्लॅम जेतेपदासाठी उत्सुक आहे . २०१७च्या विम्बल्डन स्पर्धेच्या अंतिम फेरीत त्याला फेडररकडून हार मानावी लागली होती . त्याची परतफेड करण्याची चिलिचला संधी आहे . याही स्पर्धेत एकही सेट न गमावता मी घोडदौड राखली आहे . अंतिम लढतीतही सातत्य राखेन , अशी आशा करतो . चिलिचविरुद्धची लढत सोपी नक्की नसेल . अमेरिकन स्पर्धेच्या जेतेपदाने त्याला आत्मविश्वास दिलाच आहे . त्यामुळे त्याच्याकडून कडवी टक्कर मिळेल . – रॉजर फेडरर ती पूर्णपणे तंदुरूस्त आहे . या स्पर्धेत मला काही सामन्यांत तीन तासाहूंन अधिक काळ खेळावे लागले . आत्तापर्यंतची वाटचाल सुरेख झालेली आहे . त्यामुळे अंतिम लढतीत तसाच खेळण्याचा प्रयत्न असेल . फेडररसारख्या अनुभवी खेळाडूविरुद्ध खेळताना चुका न करण्यावर भर असेल . – मरीन चिलिच"
lifestyle,"विमानप्रवास कंपन्यांकडून ग्राहकांना कायमच वेगवेगळ्या निमित्ताने आकर्षक ऑफर्स देण्यात येतात . याचा कंपन्या आणि ग्राहक दोघांनाही होतो . काही दिवसांवर आलेल्या स्वातंत्र्य दिनानिमित्त जेट एअरवेज कंपनीने एक खास घोषणा केली आहे . कंपनीने भारतात ९ दिवसांच्या सेलची घोषणा केली असून या सेलला ‘फ्रिडम सेल’ असे नावही देण्यात आले आहे . यामध्ये प्रवाशांना विमान तिकीटावर १० ते ३० टक्के सूट देण्यात येणार आहे . ९ दिवसांचा हा सेल ७ ऑगस्टपासून सुरु होणार असून १५ ऑगस्टपर्यंत लागू होणार आहे . ही सूट जवळपास २० देशांमध्ये जाण्यासाठी लागू कऱण्यात आली असून त्यात काही युरोपिय देशांचाही समावेश असल्याचे कंपनीने सांगितले आहे . आंतरराष्ट्रीय स्तरावरील ठिकाणांमध्ये दुबई , पॅरीस , आबुधाबी , दोहा , सिंगापूर , हाँगकाँग , कुवेत , लंडन , कोलंबो , काठमांडू या देशांच्या तिकीटात सूट मिळणार आहे . आंतरराष्ट्रीय प्रवासासाठी ३० टक्के तर देशांतर्गत प्रवासासाठी १० टक्के सूट मिळणार आहे . मात्र यासाठी तुम्हाला ७ ते १५ ऑगस्ट या कालावधीत तिकट बुक करावे लागणार आहे . वनवे आणि रिटर्न अशा दोन्हीसाठी ही सूट मिळेल . याबरोबरच प्रीमियर आणि इकॉनॉमी क्लासवर डिस्काऊंट देण्यात आले आहे . या ऑफरचा लाभ घ्यायचा असेल तर देशांतर्गत प्रवासासाठी ३० सप्टेंबरपर्यंतच्या प्रवासाचे तिकीट काढता येणार आहे . तसेच ही ऑफर इतर कोणत्याही ऑफरसोबत वापरता येणार नाही ."
entertainment,"‘सेक्सिएस्ट एशियन वूमन’च्या गेल्या वर्षीच्या यादीत दीपिका पदुकोणने प्रियांका चोप्राला मागे टाकले होते . या यादीत ती अग्रस्थानी होती . मात्र , यावर्षी प्रियांकाने तिचा पहिल्या क्रमांकाचा मान पुन्हा मिळवला आहे . वाचा : शनाया वागणार ‘शान्यासारखं’ ! ‘सेक्सिएस्ट एशियन वूमन २०१७’च्या यादीत प्रियांकाने दीपिकाला मागे टाकत पहिले स्थान मिळवले . लंडन येथील ‘इस्टर्न आय’ या साप्ताहिकाने घेतलेल्या पोलनुसार ५० सेक्सिएस्ट एशियन वूमनची यादी जाहीर करण्यात आली . या यादीत सलग पाचव्यांदा येण्याचा विक्रम प्रियांकाने केला आहे . तर दीपिकाचे नाव पहिल्या स्थानावरून चक्क तिसऱ्या स्थानावर घसरले आहे . गेल्या वर्षी तिसऱ्या स्थानावर असणारी टेलिव्हिजन अभिनेत्री निया शर्माने दुसरे स्थान मिळवले असून तिने दीपिकाला मागे टाकले . सेक्सिएस्ट एशियन वूमन २०१७ च्या यादीत पहिल्या सहामध्ये अनुक्रमे प्रियांका चोप्रा , निया शर्मा , दीपिका पदुकोण , आलिया भट्ट , माहिरा खान आणि द्रष्टी धामी यांनी स्थान मिळवले आहे . वाचा : अध्यात्माकडेही जॉनचा कल , घेतली दलाई लामांची भेट जगभरात प्रसिद्ध असलेल्या प्रियांकाने तिला मत देणाऱ्यांचे आभार मानले . या वर्षात प्रियांकाच्या आयुष्यात बऱ्याच घडामोडी घडल्या . आपल्या यशाचा चढता आलेख तिने कायम राखला . वर्षाच्या सुरुवातीला तिने ‘बेवॉच’ चित्रपटातून हॉलिवूडमध्ये पदार्पण केले . यात ती ड्वेन जॉन्सनसोबत झळकली . ‘क्वांटिको’ मालिकेसाठी तिला ‘पिपल्स चॉइस अवॉर्ड’ने सन्मानित करण्यात आले . यानंतर तिने ‘अ किड लाइक जेक’ आणि ‘इजन्ट इट रोमॅण्टिक ? ’ हे दोन मोठे हॉलिवूड चित्रपट साइन केले . विशेष म्हणजे , मराठी चित्रपटसृष्टीतही तिने पदार्पण केले . तिची निर्मिती असलेल्या ‘व्हेंटिलेटर’ला राष्ट्रीय पुरस्काराने सन्मानित करण्यात आले ."
entertainment,"आई , मां , मम्मी , अम्मी , माई , माता अम्मा अशा एक ना अनेक नावांनी आईला संबोधलं जातं . आपल्या मुलासाठी आईचं प्रेम नेहमीच अगणित आणि पवित्र राहिलं आहे . सगळ्या प्रेमाची समीकरणं बदलली तरी आई - मुलाच्या प्रेमाच्या समीकरणात किंचीतसाही फरक होणार नाही . आईच्या याच भावनेचा सन्मान करत आज १३ मे हा दिवस जागतिक मातृदिन म्हणून साजरा केला जातो . आजच्या दिवसाचे औचित्य साधून स्टार प्रवाहच्या अनेक कलाकारांनी त्यांच्या मनातील आईसाठीचा खास संदेश शेअर केला आहे . अजिंक्य राऊत ( विठुमाऊली विठ्ठल ) खरंतर कोणत्याही डेजवर माझा विश्वास नाही . पण सध्या शूटिंगच्या धावपळीमुळे मी अशा डेजच्या शोधात असतो . घरापासून लांब असल्यामुळे मदर्स डेसाठी मी बरेच प्लॅन्स केले आहेत . प्रत्यक्ष जाऊ शकत नसलो तरी बहिणीला सांगून मी आईसाठी एक सरप्राईज पार्टीचं आयोजन केलं आहे . तिच्यासाठी एक छान गिफ्टही घेतलंय जे आईला प्रत्यक्ष भेटल्यावर मी देणार आहे . माझ्या आईमध्ये एक खास गुण आहे तो म्हणजे आपलं म्हणणं मोजक्या शब्दात उत्तमरित्या कसं सादर करावं हे मी तिच्याकडून शिकलोय . शाळेत असताना कोणताही मुद्दा पटवून देताना मी पुढे असायचो . माझे डोळेही माझ्या आईसारखे आहेत . रुपल नंद ( गोठमधील राधा ) ज्या दिवशी माझा जन्म झाला त्याच दिवशी माझ्या आईचा आई म्हणून जन्म झाला . तेव्हापासूनचं हे नातं दिवसागणिक अधिक दृढ होत आहे . त्यामुळे मदर्स डे माझ्यासाठी खुपच खास आहे . ग्रीटिंग्ज , गिफ्ट्स आणि स्वीट्स आईला देऊन मी हा खास दिवस दरवर्षी सेलिब्रेट करते . सध्या गोठचं चित्रीकरण सुरु असल्यामुळे मी घरापासून लांब आहे पण सरप्राईज व्हिझिट देण्याचा माझा प्लॅन आहे . अनेकजण मला मी दिसायला हुबेहुब आईसारखी आहे असे म्हणतात . या गोष्टीचा मला आणि माझ्यापेक्षा कित्येक पटीने जास्त अभिमान माझ्या आईला आहे . लहान लहान गोष्टींमधून आनंद कसा शोधावा हे मी माझ्या आईकडून शिकलेय आणि अजूनही शिकत आहे . आशुतोष कुलकर्णी ( लेक माझी लाडकी – हृषिकेश ) आईचे माझ्यावर असणारे ऋण फेडण्यासाठी खरंतर हा जन्मही अपुरा आहे . त्यामुळे प्रत्येक छोट्या मोठ्या गोष्टीतून तिला आनंद कसा मिळेल याचा मी विचार करत असतो . मदर्स डेला तिला आवर्जून तिच्या आवडीची एखादी गोष्ट भेट देतो . आईने दिलेल्या पाठिंब्यामुळेच आज या क्षेत्रात मी पाय रोवून उभा राहू शकलो आहे . माझ्या गालावर पडणाऱ्या खळीचं सगळेच कौतुक करतात . हा अनमोल ठेवा मला माझ्या आईकडूनच मिळालाय . आयुष्यात संयम राखणं ही खूप महत्वाची गोष्ट आहे जी मी माझ्या आईकडून आत्मसात केली आहे . अक्षर कोठारी ( छोटी मालकीण - श्रीधर ) खरंतर प्रत्येक दिवस आणि दिवसातला प्रत्येक क्षण आईसाठी असायला हवा . तिचे कष्ट अपार आहेत . नऊ महिने पोटात वाढवून जन्मानंतरही आयुष्यभर मुलासाठी खस्ता खाणारी आईच असते . तिचे उपकार अनंत आहेत . आईच्या या उपकारांची परतफेड करणं शक्य नाही . पण शक्य त्या परीने तिला आनंदी ठेवण्याचा माझा प्रयत्न असतो . अभिनयाची आवड आईमुळेच माझ्यात रुजली . माझ्या जन्माअगोदर तिने बऱ्याच राज्यस्तरीय नाटकांमध्ये काम केलंय . पुढे ही आवड मागे पडली . पण आज माझ्या रुपात तिने पाहिलेलं अभिनयाचं स्वप्न ती जगतेय ."
sports,"जागतिक क्रमवारीत अव्वल स्थानावरील ली चाँगवर मात भारताच्या एच . एस . प्रणॉयने जागतिक बॅडमिंटन क्रमवारीत अव्वल स्थानावर असलेल्या मलेशियाच्या ली चाँग वेईवर धक्कादायक विजय मिळवत इंडोनेशिया सुपर सीरिज प्रीमियर बॅडमिंटन स्पध्रेची उपांत्यपूर्व फेरी गाठली आहे . जागतिक क्रमवारीत २५व्या स्थानावर असलेल्या प्रणॉयने आतापर्यंत ली चाँगविरुद्धच्या दोन्ही लढती गमावल्या होत्या . मात्र जकार्ता कन्व्हेन्शन सेंटरमध्ये झालेल्या या सामन्यात प्रणॉयने तीन वेळा ऑलिम्पिक रौप्यपदक विजेत्या ली चाँगला २१ - १० , २१ - १८ अशा फरकाने ४० मिनिटांत नामोहरम केले . प्रणॉयची पुढील फेरीत चीनच्या ऑलिम्पिक विजेत्या चेन लाँगशी गाठ पडणार आहे . पहिल्या गेममध्ये प्रणॉयने सुरुवातीपासूनच सामन्यावरील पकड घट्ट करताना ६ - ० अशी आघाडी घेतली . मग ही आघाडी १० - ३ अशी वाढवत आरामात गेम जिंकला . दुसऱ्या गेममध्ये प्रणॉयने पुन्हा १० - ६ अशी आघाडी घेतली . मात्र लीने कडवा प्रतिकार केला . त्यामुळे आघाडीमधील दरी १३ - १२ अशी कमी झाली . प्रणॉयने पुन्हा वेगवान खेळाचे प्रदर्शन करीत १७ - १४ अशी आघाडी घेतली . मात्र लीने पुन्हा बरोबरी साधली . त्यानंतर मात्र प्रणॉयने काही अप्रतिम गुण मिळवत ली चाँगचे विक्रमी सातवे इंडोनेशिया स्पध्रेचे विजेतेपद मिळवण्याचे स्वप्न धुळीस मिळवले . ‘‘लीचा खेळ अपेक्षेप्रमाणे बहरला नाही . त्यामुळेच मला विजयाची संधी चालून आली . या विजयाचा मला अत्यंत आनंद झाला आहे , ’’ असे प्रणॉयने सांगितले . श्रीकांतकडून जोर्गेनसेन नामोहरम प्रणॉयचा कित्ता गिरवत किदम्बी श्रीकांतने डेन्मार्कच्या चौथ्या मानांकित जॅन ओ जोर्गेनसेनचा २१ - १५ , २० - २२ , २१ - १६ असा पराभव केला . श्रीकांत उपांत्यपूर्व फेरीत झू वेई वांग ( चायनीज तैपेई ) आणि जी का लाँग अँग्यूस ( हाँगकाँग ) यांच्यातील विजेतयाशी सामना करणार आहे . श्रीकांतने या आधी रिओ ऑलिम्पिकमध्ये जोर्गेनसेनचा पराभव केला होता . यावेळीसुद्धा श्रीकांतने ५७ मिनिटांच्या लढतीत त्याचा पराभव केला . ‘‘जोर्गेनसेनविरुद्धचा सामना रंगतदान झाला . परंतु अखेरीस विजय मिळाल्याचा आनंद आहे , ’’ असे श्रीकांत म्हणाला ."
lifestyle,"उपचाराचा वाढता खर्च आणि विम्याबद्दल वाढती जागरूकता या दोन कारणांमुळे आरोग्य विमा पॉलिसी घेण्याऱ्यांची संख्या गेल्या काही वर्षांत वाढली आहे . सामान्य आरोग्य विमा पॉलिसी तुमच्या सामान्य दवाखान्याच्या बिलांसाठी पुरेशी असते , पण कर्करोग , पक्षाघात किंवा हृदयविकार यांसारख्या मोठ्या आजारांसाठी अशी पॉलिसी अपुरी पडण्याची दाट शक्यता असते . असा एखादा मोठा आजार तुम्हाला भावनिकदृष्ट्या आणि आर्थिकदृष्ट्या हतबल करू शकतो . अधिक काळ चालणाऱ्या इलाजामुळे तुमची नोकरी आणि मिळकत , तसेच तुमची आयुष्यभराची बचत धोक्यात येण्याची शक्यता असते . अशा मोठ्या आजारांवर होणाऱ्या खर्चापासून रक्षणासाठी एक उपाय म्हणजे टॉप - अप विमा प्लॅन घेणे . पण याहून अधिक प्रभावी मार्ग , ज्याने तुमच्या आर्थिक स्वास्थ्याची घडी मोडणार नाही , म्हणजे क्रिटिकल इलनेस कव्हर होय . या पॉलिसीमध्ये सूचीबद्ध आजारांचे निदान झाल्यावर विमाधारकाला एकरकमी विमाधन मिळते . आजारपणामुळे तुमची मिळकत दीर्घ काळ बंद झाल्यास या पॉलिसीद्वारे तुम्ही त्याची काही अंशी पूर्तता करू शकता . क्रिटिकल इलनेस कव्हर म्हणजे काय ? इतर साधारण विमा पॉलिसींच्या उलट क्रिटिकल इलनेस विमा पॉलिसीमध्ये सूचीबद्ध आजाराचे निदान झाल्यावर विमा धन विमाधारकाला एकरकमी दिले जाते . यामुळे जर विमाधारकाला काही महिने किंवा वर्ष आजारपणामुळे मिळकत होणार नसली , किंवा अपंगत्व येणार असले , तर त्याची आर्थिक भरपाई होते . या पॉलिसीमध्ये फक्त दवाखान्याची बिले दिली जातात असे नाही , तर त्यासोबतच मिळकतीचे नुकसानही भरून निघते . निरनिराळ्या विमा कंपनी निरनिराळ्या आजारांसाठी ही पॉलिसी देतात . साधारणपणे या पॉलिसीमध्ये किमान ५ पासून कमाल ३७ आजारांची यादी असते . या यादीत कर्करोग , बायपास शस्त्रक्रिया , किडनीचा आजार , हृदयाचा वॉल्व बदलणे , अवयव प्रतिरोपण आणि संपूर्ण पक्षाघात इत्यादी आजार असतात . प्रत्येक क्रिटिकल इलनेस पॉलिसीमध्ये प्रतिक्षा कालावधी आणि उत्तरजीविता कालावधी असतात . प्रतिक्षा कालावधीचा अर्थ असा की पॉलिसी घेणे आणि त्यात सूचीबद्ध आजाराचे निदान होणे या दरम्यान एक विशिष्ट कालावधी जाणे गरजेचे असते . तसेच उत्तरजीविता कालावधीचा अर्थ असा की आजाराचे निदान झाल्यानंतर पॉलिसीधारकाने त्या कालावधीपर्यंत जिवंत राहणे गरजेचे असते . अशा पॉलिसींमध्ये उत्तरजीविता कालावधी अंदाजे ९० दिवसांचा असतो . या गोष्टी लक्षात ठेवा कव्हर किती हवे : तुम्हाला गरज असलेल्या विमाधनाचा आकडा तुमच्या ईएमआय किंवा घरभाडे , तसेच तुमचे इतर खर्च या सगळ्याचा हिशेब करून ठरवावा लागेल कारण दवाखान्यात असताना तुमची मिळकत बंद होण्याची शक्यता असेल . तरीही हा आकडा फार असू नये कारण त्यासाठी तुम्हाला तेवढेच अधिक प्रीमियम द्यावे लागेल . सूचीबद्ध आजार पाहून घ्या : प्रत्येक विमा कंपनी निराळे आजार कव्हर करीत असते . कर्करोग , पक्षाघात , हृदयविकार , कोरोनरी आजार इत्यादी साधारणपणे क्रिटिकल इलनेस पॉलिसीमध्ये सूचीबद्ध असतात , तरीही तुम्हाला ती सूची नीट पाहून घेतली पाहिजे . आरोग्य विमा पॉलिसीपेक्षा वेगळी : क्रिटिकल इलनेस पॉलिसी आरोग्य विमा पॉलिसीच्या ऐवजी घेऊ नका . आरोग्य विमा पॉलिसीसोबतच क्रिटिकल इलनेस पॉलिसी घ्या . मिळकत कर अधिनियमच्या कलम 80 ( डी ) प्रमाणे तुम्हाला दिलेल्या प्रीमियम वर कर - लाभ सुद्धा मिळतात . आदिल शेट्टी , सीईओ , बँकबझार"
sports,"अलीकडच्या काळातील तो सर्वोत्तम तंत्रशुद्ध फलंदाज होता आणि आहे . . ! संघासाठी त्यानं अक्षरशः शक्य ते सगळं केलं . . पण क्रिकेट जगतातील प्रतिष्ठेचा विश्वकरंडक त्याला कधीच जिंकता आला नव्हता . . खेळाडू म्हणून जे शक्य झालं नाही , ते त्यानं प्रशिक्षक म्हणून करून दाखवलं . . ! राहुल द्रविड . . ! खरंच सलाम ! ! आजच्या अंतिम सामन्यामध्ये विजयी धावा केल्यानंतर सगळे खेळाडू सुसाट वेगानं मैदानावर धावत गेले . . जल्लोष सुरू झाला . . पण यात राहुल द्रविड नव्हता . . सगळ्यांच्या जल्लोषाचा सुरवातीचा भर ओसरल्यानंतर ' राहुल सर ' मैदानात आले . . मैदानात उपस्थित असलेल्या प्रेक्षकांनी लाडक्या राहुलची छबी पाहताच जल्लोष केला आणि या सगळ्या ' अटेंशन ' मुळे नेहमीप्रमाणेच राहुल द्रविड थोडासा बुजला . . ' हे थोडसं एम्बॅरसिंग आहे . माझ्यावरच सगळ्यांचा फोकस आहे . पण हे सगळं श्रेय खेळाडू आणि सपोर्ट स्टाफचं आहे . . ' नेहमीच्याच न्रमतेनं राहुल विजयानंतर बोलत होता . . आनंद अर्थातच त्यालाही झालाच असणार . . पृथ्वी शॉच्या संघातील प्रत्येकाने प्रथमच विश्वकरंडक जिंकला आहे . . अगदी राहुल द्रविड सकट सगळ्यांचा . . खेळाडू म्हणून राहुल द्रविड 1999 पासून विश्वकरंडक स्पर्धेत विजयाच्या आशेने खेळत होता . त्या पहिल्या स्पर्धेत भारत ' सुपर सिक्स ' च्या पातळीवरच पराभूत झाला . नंतर 2003 मध्ये भारतीय संघ अंतिम फेरीत पोचला होता . पण ऑस्ट्रेलियाकडून आपल्याला पराभव स्वीकारावा लागला होता . या स्पर्धेत द्रविड उपकर्णधार होता ; पुढच्या 2007 च्या स्पर्धेत तो कर्णधार होता . विश्वकरंडक उंचावण्याची ही त्याची अखेरची संधी होती . पण साखळी स्पर्धेतच आपला तो संघ पराभूत झाला आणि द्रविडचं स्वप्न अपूर्ण राहिलं . मितभाषी आणि कामावर प्रचंड फोकस असणाऱ्या द्रविडनं निवृत्तीनंतर देशातील नव्या पिढीला घडविण्याची जबाबदारी स्वीकारली . 19 वर्षांखालील संघाचे आणि भारतीय ' अ ' संघाचे प्रशिक्षकपद स्वीकारल्यानंतर त्याने शास्त्रशुद्ध पद्धतीने नवे खेळाडू तयार करण्याची भूमिका घेतली . त्यावेळी भारतीय संघाच्या प्रशिक्षकपदी त्याचाच मित्र अनिल कुंबळे होता . या दोघाही मित्रांनी ज्युनिअर संघ ते वरिष्ठ संघ अशी भारताची भक्कम फळी उभारण्यात मोलाचा वाटा उचलला . 2016 मध्ये भारतीय संघ 19 वर्षांखालील विश्वकरंडक स्पर्धेच्या अंतिम फेरीत पोचला होता . तेव्हाही पराभव स्वीकारावा लागला आणि विश्वकरंडक जिंकण्यासाठी द्रविडला आणखी प्रतीक्षा करावी लागली . आता पृथ्वी शॉच्या या संघाने भन्नाट कामगिरी करत संपूर्ण स्पर्धेत अपराजित राहण्याचा पराक्रम केला आणि विश्वकरंडक उंचावला . . त्यांच्या लाडक्या ' राहुल सरां ' चं स्वप्न त्यांनी पूर्ण केलं . . या स्वप्नपूर्तीनंतरही त्याच्यातला ' प्रशिक्षक ' खेळाडूंना पुढच्या वाटचालीसाठी सावध करत होता . ' या विजयाच्या पायावर आता पुढची वाटचाल करायची आहे ' असे त्यांना बजावत होता . . आणि क्रिकेटजगत ' राहुल द्रविड ' या कर्मयोग्याला वंदन करत होते . . !"
sports,"दोन वेळा विम्बल्डन जेतेपद पटाकवणाऱ्या चेक प्रजासत्ताकच्या पेत्रा क्विटोव्हावर बुधवारी येथील राहत्या घरी दरोडेखोराने चाकू हल्ला केला . पण या हल्ल्यामध्ये तिला गंभीर दुखापत झालेली नाही . ‘बुधवारी सकाळी पेत्रावर दरोडेखोराने हल्ला केला . या प्रकारच्या घटना येथे नित्याच्याच आहे . ती क्वितोव्हा आहे , म्हणून कोणी जाणूनबुजून हा हल्ला केलेला नाही’ असे प्रवक्ता कॅरेल तेजकॅल याने सांगितले . तो म्हणाला , ‘घरफोडी करणाऱ्याला रोखताना तिच्यावर चाकू हल्ला झाला आणि तीला दुखापत झाली . तिच्या जीवाला कोणताही धोका नाही . तिच्यावर उपचार सुरू आहेत . ’ क्वितोव्हाच्या डाव्या हाताला दुखापत झाल्याचा दावा ‘डीएनइएस डेली’ने केला आहे . २६ वर्षीय क्वितोव्हाने २०११ आणि २०१४मध्ये विम्बल्डन जेतेपद पटकावले होते . पायाच्या दुखापतीतून सावरणाऱ्या क्वितोव्हाने १ जानेवारीपासून सुरू होणाऱ्या होपमन चषक स्पध्रेतून माघार घेतली आहे ."
entertainment,"‘आणि मग एक दिवस’ या पुस्तकाच्या प्रकाशन प्रसंगी नसीरुद्दीन शाह यांचे प्रतिपादन नव्या कलाकारांबरोबर काम करताना मीही शिकत असतो . एखादी व्यक्तिरेखा साकारल्यानंतर नव्याने त्या भूमिकेचा वेगळा पैलू उलगडत असतो . चित्र , शिल्प आणि संगीतरचना या कलांमध्ये परिपूर्ण असतात . तसा अभिनय हा परिपूर्ण नसल्यामुळे त्या अर्थाने परिपूर्ण अभिनेता कोणीच नसतो , असे मत प्रसिद्ध अभिनेते नसीरुद्दीन शाह यांनी शनिवारी व्यक्त केले . भूमिकेमध्ये गुंतून जाण्यापेक्षाही भूमिकेविषयी सजग असणे महत्त्वाचे असते , असेही त्यांनी सांगितले . पॉप्युलर प्रकाशन आणि अक्षरधारा यांच्यातर्फे नसीरुद्दीन शाह यांच्या ‘आणि मग एक दिवस’ या पुस्तकाचे प्रकाशन ज्येष्ठ अभिनेते डॉ . मोहन आगाशे यांच्या हस्ते झाले . ज्येष्ठ मानसोपचारतज्ज्ञ डॉ . विद्याधर वाटवे , प्रसिद्ध अभिनेते चंद्रकांत काळे , प्रकाशक रामदास भटकळ , अक्षरधाराच्या रसिका राठिवडेकर या वेळी उपस्थित होत्या . उत्तरार्धात ज्येष्ठ अभिनेत्री ज्योती सुभाष यांनी नसीरुद्दीन शाह यांच्याशी संवाद साधला . माझ्या रंजनासाठी लिहिले , त्याचे पुस्तक झाले आणि या इंग्रजी पुस्तकाचा पहिला अनुवाद मराठीमध्ये झाला याचा आनंद असल्याची भावना व्यक्त करून शाह म्हणाले , ‘‘ या पुस्तकाला डॉ . श्रीराम लागू यांच्या आत्मकथनाप्रमाणे ‘लमाण’ हे स्वच्छ आणि पारदर्शी शीर्षक असावे असे वाटत होते . पण या शब्दाला हिंदूी आणि इंग्रजीमध्ये समर्पक शब्द सुचला नाही . ‘महाराष्ट्रात राहतो तर मराठी बोलता आले पाहिजे , ’ असे सत्यदेव दुबे यांनी मला सांगितले होते . मात्र , चुकीच्या उच्चाराने भाषा बोलू नये ही धारणा असल्याने मी मराठीतून बोलत नाही . ’’ ‘‘माझ्या प्रवासामध्ये संघर्षांचे प्रसंग फारसे आले नाहीत . मात्र , एखादा चित्रपट मी का केला हा पडलेला प्रश्न हाच काय तो माझ्यापुरता संघर्ष होता , ’’ असे सांगून शाह म्हणाले , ‘‘अभिनय हे माझे प्रेम आहे . अभिनय करण्यासाठी मी बेचैन होत असेन तर मग हाच व्यवसाय म्हणून का स्वीकारू नये ही माझी भूमिका होती . व्यावसायिक चित्रपटांविषयी स्नेह आणि त्या जगाविषयी ओढ नसेल , तर त्यामध्ये काम करू शकत नाही . भूमिकेमध्ये गुंतून राहण्यापेक्षा भूमिकेविषयी सजग राहणे महत्त्वाचे असते . ती व्यक्तिरेखा म्हणजे तुम्ही नसता आणि तसे बनण्याचा प्रयत्नही करू नका . व्यक्तिरेखा आणि संवाद प्रेक्षकांपर्यंत पोहोचविण्याचे नट हे माध्यम आहे . नॅशनल स्कूल ऑफ ड्रामा आणि फिल्म अँड टेलिव्हिजन इन्स्टिटय़ूट ऑफ इंडिया येथे प्रशिक्षण घेतले असले , तरी मी जीवनाच्या शाळेतच अभिनय शिकलो . वहिदा रेहमान यांच्याबरोबर पडद्यावर , तर डॉ . श्रीराम लागू आणि निळू फुले यांच्यासमवेत रंगमंचावर काम करू शकलो नाही . ’’ आगाशे यांनी ‘निशांत’ आणि ‘मंथन’ चित्रपटांच्या आठवणी सांगितल्या . वाटवे , काळे आणि भटकळ यांनी मनोगत व्यक्त केले . नटांविषयी आकस प्रत्येकाला कॅमेऱ्यासमोर काम करण्याची संधी मिळत नाही म्हणून ‘फिल्म अँड टेलिव्हिजन इन्स्टिटय़ूट ऑफ इंडिया’मध्ये असताना आम्ही संप केला होता . त्या वेळी अभिनयाचा अभ्यासक्रम बंद करण्यात आला . मात्र , प्रशासन आणि संचालकांचा विद्यार्थ्यांप्रति असलेला दृष्टिकोन यामुळे नंतर दरवर्षीच संप होत राहिला , असे सांगून नसीरुद्दीन शाह म्हणाले , ‘‘ सुमार अभिनेताही एखाद्या भूमिकेने लोकप्रिय होतो आणि सहा महिन्यांत गाडीतून फिरू लागतो . त्यामुळे नटांविषयी अनेकांना आकस असतो . ’’"
sports,"रांची : दुसऱ्या कसोटी क्रिकेट सामन्याच्या दुसऱ्या डावात फलंदाजीला उतरलो तेव्हा ऑस्ट्रेलियाचे खेळाडू सारखी काही ना काही बडबड करत होते . मात्र , त्यामुळे गडबडून न जातो सर्वोत्तम खेळण्याची प्रेरणा आणि एकाग्रता राखण्यास मदत झाली , असे मत भारताचा उपकर्णधार आणि मधल्या फळीतला फलंदाज अजिंक्य रहाणे याने व्यक्त केले . पहिल्या कसोटीसह दुसऱ्या कसोटीत पहिल्या डावात अजिंक्यला अपयश आले होते . याचे दडपण त्याच्यावर होते . भारताचा डावही अडचणीत होता . अशा परिस्थितीत पुजारा आणि रहाणे जोडीवर मोठ्या आशा होत्या . या जोडीने त्या सार्थ ठरवल्या . सामन्याचा निकाल भारताच्या बाजूने झुकवण्यास हीच भागीदारी निर्णायक ठरली होती . या भागीदारीबाबत रहाणे म्हणाला , ' ' एकत्र आल्यावर आम्ही भक्कमपणे उभे राहायचे निश्चित केले . एकमेकांना सल्ला देण्याचे आवर्जून टाळले . अगदीच संयम सोडून मोठा फटका मारण्याचा प्रयत्न चुकलाच , तर ' आरामसे खेलना ' असे दोनच शब्द वापरले . विराटची विकेट झटपट मिळविण्यात ते पुन्हा एकदा यशस्वी ठरले होते . त्यामुळे आम्ही जरा वेगळ्या पद्धतीने फलंदाजी केली . आम्ही स्टार्कला ओव्हर दि विकेट येऊ दिले नाही . त्यांनीही अश्विनचा धसका घेऊन स्टार्कच्या बुटांमुळे माती उकरली जाण्याची भीती बाळगली असावी . त्यांनी त्याला ओव्हर दि विकेट येऊ दिले नाही . आम्हाला फायदाच झाला . आमची नजर बसली आणि मग आत्मविश्वासही उंचावला . ' ' रहाणे बाद झाल्यावर आपल्या धावांवर कधीच समाधानी नसतो . मग , ते शतक असले तरी . मात्र , या वेळी रहाणे आपल्या अर्धशतकावरही समाधानी होता . तो म्हणाला , ' ' सामन्याची परिस्थिती लक्षात घेता तेथे शतकापेक्षा संघाचे यश महत्त्वाचे होते . एखादी विकेटही प्रतिस्पर्धी संघाचा आतमविश्वास उंचावण्यास फायदेशीर ठरते . त्या वेळी एखादी मोठी भागीदारी आवश्यक असते . ती आमच्याकडून झाली . त्यामुळेच मला ही अर्धशतकी खेळी खूप मोलाची वाटते . मी माझ्या खेळीवर पूर्ण समाधानी आहे . ' ' रांची म्हणजे धोनी भारताचा माजी कर्णधार महेंद्रसिंह धोनी हा रांचीचा . त्याच्या कारकिर्दीत रांचीत कसोटी सामना झाला नाही . मात्र , आता रांचीला कसोटी केंद्राचा दर्जा मिळाला आहे . धोनी भारतीय संघात नसला , तरी रांची म्हणजे धोनी आणि धोनी म्हणजे रांची असेच समीकरण येथे आजही आहे . रांचीच्या रस्त्यावरून फिरताना याची प्रचिती येते . शहरातील अशी एकही भिंत दिसणार नाही , की त्यावर धोनीचे चित्र नाही . येथे सबकुछ धोनीच असेच चित्र आहे ."
entertainment,"दुरदर्शनच्या माध्यमातून कॅप्टन व्योमच्या भूमिकेत घराघरामध्ये पोहोचलेल्या मिलिंद सोमणने सातासमुद्रापलिकडे तिरंगा फडकविला आहे . वयाची पन्नाशी पार केलेल्या सोमणने ३ दिवसात ५१७ कि . मी . अंतराची मॅरेथॉन स्पर्धा पार केली आहे . फ्लोरेडा शहरात पार पडलेली ही मॅरेथॉन स्पर्धा जगातील सर्वात कठीण स्पर्धा समजली जाते . तुम्ही ४२ कि . मी मॅरेथॉन विषयी ऐकले असेल . पण ‘अल्ट्रामॅन’ ही जगातील सर्वात कठीण अशी मॅरेथॉन आहे . या स्पर्धेमध्ये पोहणे , धावणे आणि सायकलिंग असे तीन टप्पे स्पर्धकाला पार करावे लागतात . ज्यामध्ये पहिल्या दिवशी १० कि . मी . पोहणे आणि १४२ कि . मी . सायकलिंग करणे , दुसऱ्या दिवशी २७६ कि . मी . सायकलिंग तर तिसऱ्या दिवशी ८४ कि . मी . धावावे लागते . मिलिंद सोमणच्या व्यतिरिक्त ४ भारतीयांनी या मॅरेथॉनमध्ये सहभाग घेत ही स्पर्धा पूर्ण केली . अभिषेक मिश्रा , कौस्तुभ रडकर , पृथ्वीराज पाटील आणि मनमध रेबा अशी या भारतीयांची नावे आहेत . विशेष म्हणजे मिलिंदने ही मॅरेथॉन अनवाणी पूर्ण केली . स्पर्धा पूर्ण केल्यानंतर मिलिंदने , ‘मी आनंदी असून भारतीय असल्याचा मला अभिमान आहे , असे त्याने म्हटले . प्रेमळ जगाने अल्ट्रामॅन मिलिंदला हॅलो म्हणावे , अशा शब्दात त्याने आपल्या भावना फेसबुकवरुन व्यक्त केल्याचे दिसते . या भावनिक पोस्टसोबतच मिलिंदने आईसोबत आणि भारतीय राष्ट्रध्वज हातामध्ये घेऊन काही फोटो शेअर केले आहेत . छोट्या पडद्यावरील ‘अ माऊथ फुल ऑफ स्काय’ या मालिकेपासून ते २०१५ मध्ये प्रदर्शित झालेल्या रणवीर सिंगच्या ‘बाजीराव मस्तानी’ चित्रपटापर्यंत अनेक चित्रपटात सोमण दिसला आहे . मिलिंदने एका मुलाखतीमध्ये आपल्या शरिरयष्टीबद्दल सांगितले होते . त्यावेळी मिलिंद म्हणाला होता की , शारीरिक तंदुरुस्तीसाठी त्याने कधीही जीममध्ये जाऊन मेहनत घेतलेली नाही . मात्र वयाची पन्नाशी ओलांडल्यानंतर अल्ट्रामॅन स्पर्धा पूर्ण करुन सोमणने त्याची शारीरिक क्षमताच सिद्ध केली असे म्हणावे लागेल . मॅरेथॉनपासून ते जगातील सर्वाधिक कठीण स्पर्धा असणाऱ्या अल्ट्रामॅन स्पर्धेतील दिमाखदार कामगिरीने मिलिंद कौतुकास पात्र ठरला आहे . २०१५ मध्ये आयर्नमॅन चॅलेंज ही स्पर्धा १५ तास आणि १९ मिनिटात पूर्ण केली होती . यावेळी त्याला ‘आयर्न मॅन ऑफ इंडिया’ पुरस्काराने गौरविण्यात आले होते . या स्पर्धेचे स्वरुप हे ३ . ८ कि . मी . पोहणे , १८० . २ कि . मी . सायकलिंग आणि ४२ कि . मी . धावणे असे होते ."
sports,"आयपीएलच्या दहाव्या मोसमातील प्ले - ऑफच्या लढती निश्चित झाल्या असून , मुंबई इंडियन्स , रायझिंग पुणे सुपर जायंट्स , सनरायझर्स हैदराबाद आणि कोलकता नाईट रायडर्स या संघांनी प्ले - ऑफमध्ये स्थान मिळविले आहे . मुंबई इंडियन्स आणि रायझिंग पुणे सुपरजायंट्स हे संघ पहिल्या आणि दुसऱ्या स्थानावर असल्याने या दोन संघांमध्ये 16 तारखेला वानखेडे स्टेडियमवर अंतिम सामन्यासाठी क्वालिफायर सामना होणार आहे . या दोन्ही संघांमध्ये विजेता संघ थेट अंतिम सामन्यासाठी पात्र होणार आहे . तर , पराभूत संघाला अंतिम फेरीत जाण्यासाठी आणखी एक संधी मिळणार आहे . कोलकता नाईट रायडर्स आणि सनरायझर्स हैदराबाद यांच्यात होणाऱ्या लढतीतील विजेता संघाशी क्वालिफायर लढतीत पराभूत झालेल्या संघाला खेळावे लागेल . कोलकता आणि हैदराबाद यांच्यातील सामना बंगळूरमधील एम . चिन्नास्वामी स्टेडियमवर 19 मे रोजी होणार आहे . या सामन्यात पराभव झालेला संघ आयपीएलबाहेर जाईल . आयपीएलच्या साखळी फेरीतील सामने संपले असून , मुंबईचा संघाचे 20 , पुण्याचे 18 , हैदराबादचे 17 आणि कोलकता संघाचे 16 गुण झाले होते . त्यानुसार क्रमवारी ठऱली आहे . आयपीएलचा करंडक कोणता संघ उंचावणार हे 21 मे कळेल . आयपीएलच्या गुणतालिकेत पहिल्या स्थानावर असलेल्या रोहित शर्माच्या नेतृत्वाखाली मुंबई इंडियन्स संघाची कामगिरी यंदाही चांगली झालेली आहे . त्यांनी यापूर्वी 2013 आणि 2015 मध्ये ही स्पर्धा जिंकलेली आहे . तर , दुसरीकडे पुणे संघाला बेन स्टोक्स आणि इम्रान ताहीर यांच्याशिवाय प्ले - ऑफची लढत खेळावी लागणार आहे . स्टोक्सच्या अष्टपैलू कामगिरीची उणीव पुणे संघाला नक्कीच जाणवेल . चँपियन्स करंडकाच्या तयारीसाठी ताहीर आणि स्टोक्स मायदेशी रवाना झाले आहेत . ऑस्ट्रेलियाचा कर्णधार स्टिव्ह स्मिथ आणि महेंद्रसिंह धोनी यांच्यावर संघाची पूर्ण मदार असणार आहे . प्ले - ऑफच्या लढती -"
sports,"साईना नेहवाल आणि अजय जयराम या भारतीय बॅडमिंटनपटूंनी मलेशिया मास्टर्स बॅडमिंटन स्पर्धेच्या उप - उपांत्यपूर्व फेरीत प्रवेश केला . दुखापतीनंतर कोर्टवर परतल्यावर आपले अस्तित्व दाखविण्यासाठी धडपडत असणाऱ्या साईनाने थायलंडच्या चासीनी कोरेपॅप हिचा 21 - 9,21 - 8 असा पराभव केला . गेल्यावर्षी ऑस्ट्रेलियन ओपन स्पर्धा जिंकल्यानंतर गुडघा दुखीने साईनाच्या खेळावर परिणाम केला होता . ऑलिंपिकस्पर्धेपासूनच तर अपयश तिच्या पाठिमागेच लागले होते . या स्पर्धेतून साईनाला पुन्हा यशाच्या मार्गावर येण्याचा विश्वास आहे . आता तिची गाठ इंडोनेशियाच्या हॅना रामदिनी हिच्याशी पडणार आहे . पुरुष एकेरीत सहाव्या मानांकित अजय जयराम यानेदेखील विजयी सलामी दिली असली , तरी त्याला मलेशियाच्या जुन हाओ लेआँग याचा कडवा प्रतिकार सहन करावा लागला . मात्र , दुसरी फेरी त्याने सहज जिंकली . पहिल्या फेरीत अजयने लेआँगचे आव्हान 21 - 10,17 - 21,21 - 14 असे मोडून काढले . त्यानंतर दुसऱ्या फेरीत इंडोनेशियाच्या सपुत्रा अँगा याचा 21 - 9,21 - 12 असा पराभव केला . आता त्याची गाठ तैवानच्या सुएह सुआन यी याच्याशी पडणार आहे . पुरुष एकेरीत हेमंत गौडा याला तैवानच्या चुन वेई चेनकडून पराभव पत्करावा लागला . मिश्र दुहेरीत नव्याने एकत्र आलेल्या मनु अत्री - ज्वाला गुट्टा जोडीने इंडोनेशियाच्या लुखी अप्री नुग्रोहो - रिरीन ऍमेलिया जोडीचा 21 - 19,21 - 18 असा पराभव केला . महिला दुहेरीत अपर्णा बालान आणि प्राजक्ता सावंत यांनी विजयी सलामी दिली . त्यांनी अघिस्ना फाथकुल लाईली - अप्रिलसासी पुत्री वॅरिएला जोडीचा 21 - 10,21 - 11 असा पराभव केला . प्राजक्ताने मलेशियाच्या योगेंद्रन क्रिश्नन याच्यासाथीत मिश्र दुहेरीतही विजय मिळविला . त्यांनी हॉंगकॉंगच्या ही चुन मॅक - येऊंग न्गा टिंग जोडीचटे आव्हान 21 - 14,22 - 20 असे संपुष्टात आणले . दरम्यान , बी . सुमीथ रेड्डी - अश्विनी पोनप्पा , कपी श्रुती - हरिथा मनाझियिल हरिनारायणन या भारतीय जोड्यांनी मिश्र दुहेरीत पराभवाचा सामना करावा लागला ."
sports,"भारतीय संघाचा यष्टिरक्षक वृद्धिमान साह "" आयपीएल ' दरम्यान अंगठा दुखावल्यामुळे जखमी असल्याचे सांगण्यात आले . मात्र , आता इंग्लंड दौऱ्यालाही त्याला मुकावे लागल्यावर त्याची खरी दुखापत समोर येत आहे . साहच्या अंगठ्याला नव्हे , तर खांद्याला दुखापत झाली असून , ही दुखापत आता इतकी बळावली आहे , की त्यावर शस्त्रक्रिया हाच अखेरचा पर्याय शिल्लक राहिला आहे . साहच्या दुखापतीबाबत समोर आलेल्या माहितीवरून "" बीसीसीआय ' देखील याबाबत अंधारात राहिल्याचेच दिसून येत आहे . अंगठ्याची दुखापत बरी होण्यास इतका वेळ कसा लागतो हा साधा प्रश्न कुणाला पडला नाही आणि कुणी त्याची चौकशी केली नाही , असे एका पदाधिकाऱ्याने म्हटले आहे . राष्ट्रीय अकादमीतील फिजिओ आणि भारतीय संघाबरोबर असलेल्या वैद्यकीय पथकाने त्याची दुखापत लपवल्याचीच आता चर्चा होत आहे . निवड समितीचे अध्यक्ष अमिताभ चौधरी यांनाही साहच्या दुखापतीबाबत अंधारात ठेवण्यात आले होते . राष्ट्रीय अकादमी सोडा , भारतीय संघ फिजिओकडूनही त्याच्या दुखापतीबाबत साधा अहवाल देण्यात आला नाही . आता एकदम त्याची दुखापत गंभीर असल्याचेच समोर येत आहे . साहच्या दुखऱ्या खांद्यावर शस्त्रक्रिया हाच अखेरचा पर्याय उरला असून , पुढील महिन्यात लंडनमध्येच ही शस्त्रक्रिया होणार असल्याचे समजते . यानंतर त्याला दोन महिने सक्तीची विश्रांती घ्यावी लागणार असल्यामुळे त्याला आगामी ऑस्ट्रेलियाविरुद्धच्या मालिकेसही मुकावे लागणार आहे . एका पदाधिकाऱ्याने तर साहचे पुनरागमन कधी होईल हे सांगता येत नाही , अशी टिप्पणी केली आहे . भुवनेश्वर तीन कसोटींना मुकणार भारतीय संघाचे आशास्थान असणारा गोलंदाज भुवनेश्वर कुमारला इंग्लंडविरुद्धच्या तीन कसोटी सामन्यांना मुकावे लागणार आहे . भुवनेश्वर मायदेशी परतणार असून , राष्ट्रीय अकादमीत पुनर्वसन कार्यक्रमात तो सहभागी होईल . यादरम्यान तो पूर्ण तंदुरुस्त झाल्यास मालिकेतील अखेरच्या दोन कसोटी सामन्यासाठी तो उपलब्ध होऊ शकेल , असे "" बीसीसीआय ' चे म्हणणे आहे . इंग्लंड दौऱ्यावर असणाऱ्या भारतीय संघास हा धक्का आहे . जसप्रीत बुमरादेखील पहिल्या नाही , तर दुसऱ्या कसोटीसही मुकणार असल्याची चर्चा आहे ."
entertainment,"लेखक , गीतकार , संगीतकार , गायक , दिग्दर्शक , अभिनेते असं अष्टपैलू व्यक्तिमत्व लाभलेले पु . ल . देशपांडे यांची जीवनगाथा आता मोठ्या पडद्यावर येणार असून पु . ल . देशपांडे यांची भूमिका कोण साकारणार , या प्रश्नाचे उत्तर अखेर मिळाले आहे . सागर देशमुख हा पु . ल . देशपांडे यांची भूमिका साकारणार असून हा चित्रपट २०१९ मध्ये प्रदर्शित होण्याची शक्यता आहे . दिग्दर्शक आणि निर्माते महेश मांजरेकर यांनी ‘फाळकेज् फॅक्टरी’ या नावाने चित्रपट निर्मितीची नवी कंपनी सुरू केली असून या बॅनरअंतर्गत महेश मांजरेकर यांनी पु . ल . देशपांडे यांची जीवनगाथा सांगणाऱ्या चित्रपटाची निर्मिती करण्याचा निर्णय घेतला आहे . ‘भाई . . व्यक्ती की वल्ली’ या चित्रपटाच्या माध्यमातून ते पुलंचा जीवनपट उलगडून दाखवणार आहेत . चित्रपटात पुलंची भूमिका कोण साकारणार , चित्रपटाची कथा कोण लिहिणार , चित्रपटाचे संगीतकार कोण , असे अनेक प्रश्न उपस्थित होते . अखेर या सर्व प्रश्नांची उत्तरे मिळाली . पडद्यावर पुलंची भूमिका साकारण्याचा बहुमान सागर देशमुखला मिळाला आहे . सागरने हंटर , वायझेड या चित्रपटांमधील दमदार अभिनयाने प्रेक्षकांवर छाप पाडली आहे . पुलंच्या भूमिकेबाबत सागर ‘टाइम्स ऑफ इंडिया’ला दिलेल्या मुलाखतीत म्हणाला , माझ्यासाठी हा आनंददायक अनुभव आहे . या भूमिकेसाठी माझी निवड होईल असे मला स्वप्नात देखील वाटले नव्हते . महेश मांजरेकर या भूमिकेसाठी अतुल परचुरे , आनंद इंगळे किंवा निखील रत्नपारखी यांच्यापैकी एखाद्याची निवड करतील , असे मला वाटत होते . मात्र , गेल्या वर्षी डिसेंबरमध्ये मला महेश मांजरेकर यांचा फोन आला . त्यांनी पुलंच्या भूमिकेसाठी मला विचारणा केली आणि ते ऐकून मला सुखद धक्काच बसला , असे आनंदने सांगितले . पुलंनी मिळवलेले यश हे सर्वांनाच माहित आहे . पण या भूमिकेमुळे मला पुलंना एक व्यक्ती म्हणून जाणून घेण्याची संधी मिळाली आणि प्रेक्षकांनाही हाच अनुभव येईल , असे सागरने सांगितले ."
entertainment,"गायक अभिजीत भट्टाचार्याला कोणत्याही विषयावर आपले निर्भिड मत मांडण्यासाठी ओळखला जातो . चर्चेत असलेल्या कोणत्याही विवादावर अभिजीतने आपले मत मांडले नाही असे कधीच झाले नाही . त्यामुळे अभिजीतकडे सध्या ‘कॉन्ट्रोवर्सी किंग’ म्हणूनच पाहिले जात आहे . सध्या त्याच्या रागाचा शिकार बनला आहे तो दिग्दर्शक अनुराग कश्यप . पंतप्रधान नरेंद्र मोदींनी गेल्या वर्षी जो पाकिस्तानचा दौरा केला होता त्याबद्दल माफी मागावी असे वादग्रस्त विधान अनुराग कश्यपने केले आहे . याला उत्तर म्हणून गायक अभिजीतने अनुरागला ट्विटरच्या माध्यमातून चांगले खडसावले . ‘मोदींनी आधी चांगल्या भाषेत बोलून त्यांना समजावण्याचा प्रयत्न केला . मग , त्यांना लाथ मारली , आता तुही त्याच रांगेत आहेस , ’ असे ट्विट अभिजीतने केले . या ट्विटमध्ये त्याने करण जोहर आणि महेश भट्ट यांनाही टॅग केले आहे . अनुरागने पाकिस्तानी कलाकारांचा समावेश असलेला सिनेमा न दाखवण्याच्या सिनेमा ओनर असोसिएशनच्या निर्णयाला यावेळी विरोध केला . करण जोहरच्या ‘ऐ दिल है मुश्किल’मध्ये पाकिस्तानी अभिनेता फवाद खानची भूमिका असल्यामुळे या सिनेमाला विरोध केला जात आहे . चित्रपट निर्माता आणि दिग्दर्शक अनुराग कश्यप याने थेट पंतप्रधान नरेंद्र मोदी यांच्यावरच निशाणा साधला त्याने मोदींना त्याच्या ट्विटमध्ये टॅग करत म्हटले की , ‘मोदी सर तुम्ही गेल्या वर्षी २५ डिसेंबरला पाकिस्तानात गेला होतात , त्याची माफी तुम्ही अजून मागितलेली नाही . २५ डिसेंबरला जेव्हा करण जोहरच्या ‘ऐ दिल है मुश्किल’च्या सिनेमाचे शूटिंग सुरु होते . का ? दुसऱ्या ट्विटमध्ये त्याने म्हटले की , ‘जग आपल्याकडून शिकत असतात . आपण आपल्या सगळ्या समस्यांचे उत्तर सिनेमांवर आरोप करुन आणि त्यांच्यावर बंदी घालून मिळवत आहोत . करण जोहर ‘ऐ दिल है मुश्किल’साठी आम्ही तुझ्या बरोबर आहोत . ’ पण त्याच्या या ट्विटला होत असलेला विरोध बघता त्याने नंतर हे ट्विट काढून टाकले . उरी हल्ल्यात शहीद झालेल्या २० जवानांच्या घटनेनंतर महाराष्ट्र नवनिर्माण सेनेने पाकिस्तानी कलाकारांना भारत सोडण्याची धमकी दिली होती . त्यानंतर पाकिस्तानी कलाकारांवर होणारी बंदी योग्य की अयोग्य यावर दोन गट पडले . दरम्यान सिंगल स्क्रिन थिएटर असोसिएशन आणि सिनेमा ओनर असोसिएशनने पाकिस्तानी कलाकार असलेले सिनेमे थिएटरमध्ये दाखवणार नसल्याचा निर्णय काही दिवसांपूर्वी घेतला होता . हा निर्णय कर्नाटक , गोवा , गुजरात , महाराष्ट्र या राज्यांमध्ये लागू करण्यात येणार आहे ."
lifestyle,"यावर्षी होणाऱ्या ‘मोबाईल वर्ल्ड काँग्रेस’मध्ये एचएमडी ग्लोबल ही नोकियाचे स्मार्ट फोन तयार करणारी कंपनी काही नवे फोन लाँच करणार असल्याची चर्चा आहे . हे फोन ‘नोकिया ९’ , ‘नोकिया १’ , ‘नोकिया ७ प्लस’ असू शकतात . त्याचप्रमाणे गेल्यावर्षी नव्यानं लाँच करण्यात आलेला ३३१० या स्मार्टफोनचं ४ जी व्हर्जनदेखील नोकिया ‘मोबाईल वर्ल्ड काँग्रेस’ लाँच करणार आहे . पण , या फोनपेक्षा नोकिया ५ कॅमेरा असणारा फोन लाँच करणार असल्याची चर्चा सर्वाधिक पाहायला मिळाली . पाच कॅमेरा असलेला फोन कोणता असू शकतो हे मात्र अजूनही गुलदस्त्यात आहे . पण , नोकिया पाच कॅमेरा असलेला फोन २०१८ मध्ये लाँच करणार असल्याची माहिती अनेक इंग्रजी संकेतस्थळांनी दिली आहे . नोकिया नव्यानं लाँच करणाऱ्या फोनमध्ये पेन्टा लेन्स बसवणार आहे . ज्यात एकूण ५ कॅमेरा आणि २ एलइडी फ्लॅश असणार आहे अशी माहिती पुढे आली आहे . नोकियाच्या ओझो VR कॅमेरासारखी याची रचना असणार आहे . २०१८ च्या शेवटी हा फोन लाँच होणार आहे . फक्त नोकियाच नाही तर काहीदिवसांपूर्वी हुवाई या कंपनीनंदेखील ५ कॅमेरा असणारा स्मार्टफोन लाँच करणार असल्याची घोषणा केली . हुवाई फ्रेबुवारी महिन्यात होणाऱ्या मोबाईल वर्ल्ड काँग्रेसमध्ये आपला ५ कॅमेरा असलेला स्मार्टफोन लाँच करणार आहे , हा फोन फ्लिपकार्टच्या या ई कॉमर्स साईटवरून ग्राहकांना विक्रीसाठी उपलब्ध होणार आहे ."
lifestyle,"भीम ( BHIM ) अॅपकडे लोकांना आकर्षित करण्यासाठी सरकारने कॅशबॅक ऑफरची घोषणा केली आहे . भीम अॅपला एक वर्ष पूर्ण झाल्याच्या निमित्ताने ही ऑफर देण्यात आली आहे . गेल्यावर्षी डॉ . बाबासाहेब आंबेडकर यांच्या जयंतीनिमित्त हे अॅप लॉन्च करण्यात आलं होतं . ही कॅशबॅक ऑफर , ग्राहक आणि व्यापारी दोघांसाठी आहे . ऑफरअंतर्गत एकूण १ हजार रुपयांपर्यंत कॅशबॅक मिळणार आहे . भीम अॅपच्या कॅशबॅक ऑफरअंतर्गत ग्राहकांना एका महिन्यात ७५० रुपयांपर्यंत कॅशबॅक मिळेल , तर व्यापा - यांना १ हजार रुपयांपर्यंत कॅशबॅक मिळणार आहे . नव्या युजर्सला पहिल्या ट्रांजेक्शनवर ५१ रुपये कॅशबॅक मिळेल . पण , पहिलं ट्रांजेक्शन किमान किती रुपयांचं असावं याबाबत माहिती देण्यात आलेली नाही , त्यामुळे ग्राहक १ रुपयांचं ट्रांजेक्शनही करुन ५१ रुपये कॅशबॅक मिळवू शकतात असं बोललं जात आहे . भारत शासनाचे भीम अॅप्लिकेशन हे यूपीआय - आधारित असे एक अॅप आहे . केवळ दोन एमबीचं हे अॅप ‘नॅशनल पेमेंट्स कॉर्पोरेशन ऑफ इंडिया’द्वारे हे अॅप चालवलं जातं ."
lifestyle,"रिलायन्स जिओने बाजारात दाखल होत स्पर्धक कंपन्यांची दाणादाण उडवली आहे . सुरुवातीला मोफत कॉलिंग मग मोफत इंटरनेट आणि त्यानंतर मोफत मोबाईल फोन बाजारात दाखल करत जिओने धमाका उडवला होता . काही दिवसांपूर्वीच जिओने आपला Jio phone 2 दाखल करत असल्याचे सांगितले . त्यानंतर आता कंपनीने या फोनचा सेल जाहीर केला आहे . या फ्लॅश सेलमध्ये हा मोबाईल अतिशय स्वस्तात मस्त खरेदी करता येणार आहे . दुपारी १२ वादता सुरु होणाऱ्या या सेलमध्ये Jio phone 2 अवघ्या २९९९ रुपयांना खरेदी करता येणार आहे . हा फ्लॅशसेल असल्यामुळे मर्यादीत फोनचीच विक्री होण्याची शक्यता आहे , त्यामुळे पहिल्यांदा नोंदणी करणाऱ्याला फोनसाठी प्राधान्य दिलं जाईल . Qwerty कीपॅड , यू ट्यूब , व्हॉट्स अॅप आणि फेसबुकचे ‘इनबिल्ट’ अॅप , हॉरिझेंटल डिस्प्ले ही या नव्या फोनची वैशिष्ट्ये आहेत . दिसायला हा फोन जुन्या ब्लॅकबेरी फोनप्रमाणे आहे . फोनमध्ये ५१२ एमबी रॅम आणि ४ जीबी इनबिल्ट स्टोरेज देण्यात आलं आहे , मेमरी कार्डद्वारे स्टोरेज १२८ जीबीपर्यंत वाढवता येईल . या ४जी फोनमध्ये २००० एमएएच बॅटरी असून त्यामुळे १४ तासांचा टॉकटाइम बॅकअप मिळेल असा कंपनीचा दावा आहे . यामध्ये वाय - फाय , ब्लूटूथ , एनएफसी आणि एफएम रेडिओ यांसारखे कनेक्टिविटी फिचर्स देण्यात आले आहेत . १० जानेवारी रोजी दुपारी १२ वाजल्यापासून Jio . com आणि माय जिओ अॅपवर सेलला सुरूवात होईल . फोन खरेदी करण्यासाठी संकेतस्थळावर गेल्यानंतर Get Now पर्यायावर क्लिक करावं आणि फोनसाठी नोंदणी करावी . त्यानंतर तुमचा मोबाइल क्रमांक , पत्ता आदी माहिती द्यावी लागेल . फोन खरेदी कऱण्यासाठी कॅश ऑन डिलीव्हरीचा पर्याय मिळणार नाही . म्हणजे तुम्हाला नेट बॅंकिंग अथवा डेबिट किंवा क्रेडिट कार्डने पेमेंट करावं लागेल . फोनची डिलीव्हरी केव्हापासून सुरू होणार याबाबत जिओकडून माहिती देण्यात आलेली नाही . त्यामुळे तुम्ही स्वस्तात मस्त फोन खरेदी करण्याचा विचार करत असाल तर तुमच्यासाठी ही निश्चितच चांगली संधी आहे ."
entertainment,"सुबोध भावे ‘प्रा . जहागीरदार’ तर अभिनेत्री राजश्री लांडगे ‘मंजुळा’ लोकप्रिय ठरलेल्या आणि मराठी रंगभूमीच्या इतिहासात ‘मानाचे पान’ निर्माण केलेल्या ‘कटय़ार काळजात घुसली’ आणि ‘नटसम्राट’ या दोन नाटकांवर आधारित चित्रपटांना अमाप लोकप्रियता आणि रसिकमान्यता मिळाली . मराठीतील लोकप्रिय नाटकांवर आधारित चित्रपट तयार करण्याचा हा कल आता ‘ती फुलराणी’च्या निमित्ताने पुढे सुरू राहणार आहे . ‘ती फुलराणी’ हे नाटक आता रुपेरी पडद्यावर सादर होणार आहे . आगामी ‘ती फुलराणी’ चित्रपटात अभिनेता व दिग्दर्शक सुबोध भावे ‘प्रा . जहागीरदार’ भूमिकेत , तर अभिनेत्री राजश्री लांडगे ‘मंजुळा’च्या भूमिकेत आहेत . चित्रपटाच्या दिग्दर्शनाचे शिवधनुष्य अमोल शेटगे यांनी उचलले आहे . ‘बालगंधर्व’ , ‘लोकमान्य टिळक’ आणि ‘कटय़ार काळजात घुसली’ चित्रपटांतील ‘सदाशिव’नंतर सुबोध भावे ‘ती फुलराणी’मधील ही महत्त्वाची व लोकप्रिय भूमिका साकारणार आहे . जॉर्ज बनॉर्ड शॉ लिखित ‘पिग्मॅलियन’ हे नाटक , त्यावर आधारित ‘माय फेअर लेडी’ हा इंग्रजी चित्रपट पूर्वी येऊन गेला . मुळात हा विषयच आव्हानात्मक असून मानवी भावभावनांचा खेळ यात आहे . विषय भावनाप्रधान व सखोल आहे . नाटकावरून चित्रपट तयार करण्यासाठी म्हणून जे काही स्वातंत्र्य घ्यावे लागते ते घेऊन सध्या यावर काम सुरू आहे . ही प्रक्रिया पूर्ण झाली की , प्रत्यक्ष कामाला सुरुवात होईल . सुबोध भावे उत्तम अभिनेता आहे . त्याच्या डोळ्यात आत्मविश्वास आणि निरागसता आहे . तो ‘प्रा . जहागीरदार’ या भूमिकेला न्याय देईल असे वाटल्यानेच या भूमिकेसाठी त्याची निवड केल्याचे दिग्दर्शक अमोल शेटगे यांनी ‘लोकसत्ता’ला सांगितले . थोडा नाटकाचा इतिहास पु . ल . देशपांडे लिखित ‘ती फुलराणी’ या नाटकाने मराठी रंगभूमीवर इतिहासात घडविला . जॉर्ज बनॉर्ड शॉ यांच्या ‘पिग्मॅलियन’ या मूळ नाटकाला ‘पुलं’नीं अस्सल मराठी साज चढवला . भक्ती बर्वे ( मंजुळा ) आणि सतीश दुभाषी ( प्रा . जहागीरदार ) यांच्या प्रमुख भूमिका यात होत्या . या नाटकात पुढे सुकन्या कुलकर्णी , अमृता सुभाष यांनी ‘मंजुळा’ साकारली आणि आता हेमांगी कवी ‘मंजुळा’ सादर करत आहेत , तर संजय मोने , अविनाश नारकर यांनी ‘प्रा . जहागीरदार’ साकारला ."
sports,"चीनमधील गुयांग येथे गुरुवारी झालेल्या १४ व्या आशियाई क्रॉसकंट्री स्पर्धेत भारताच्या संजीवनी जाधवने महिलांच्या आठ किलोमीटर शर्यतीत ब्राँझपदक जिंकले . या स्पर्धेच्या महिला गटात पदक जिंकणारी ती पहिली भारतीय धावपटू ठरली . भारताने सांघिक महिला ब्राँझपदकही जिंकता आले . इतर संघांनी निराशा केली . नाशिक येथे विजेंदर सिंग यांच्या मार्गदर्शनाखाली सराव करणाऱ्या संजीवनीने शर्यत २८ मिनिटे १९ सेकंदांत पूर्ण केली . गेल्या नऊ महिन्यांतील हे तिचे तिसरे आंतरराष्ट्रीय पदक होय . भुवनेश्वरला आशियाई स्पर्धेत पाच हजार मीटर शर्यतीत ब्राँझ , तर सप्टेंबर महिन्यात तुर्कमेनिस्तानात आशियाई मार्शल आर्ट व इनडोअर स्पर्धेत तीन हजार मीटर शर्यतीत रौप्य अशी कामगिरी तिने केली होती . यंदा फेब्रुवारीत इराणमधील आशियाई इनडोअर स्पर्धेत मात्र ती सहभागी झाली नव्हती . या स्पर्धेत पाचव्यांदा सहभागी झालेल्या पुण्याच्या स्वाती गाढवेने ११वे ( ३० . १८ से . ) , तर रेल्वेच्या जुमा खातूनने १४ वे स्थान मिळविले . या तिघींमुळे भारताला सांघिक ब्राँझ मिळाले . रिओ ऑलिंपिकमध्ये तीन हजार मीटर स्टीपलचेसची अंतिम फेरी गाठलेल्या ललिता बाबरला १५ व्या स्थानावर ( ३२ . ५३ से . ) समाधान मानावे लागले . मुलींच्या सहा किलोमीटर शर्यतीत संजीवनीची सरावातील सहकारी पूनम सोनुने या स्पर्धेत प्रथमच सहभागी झाली होती . तिने सहावा क्रमांक मिळविताना २२ मिनिटे ४५ सेकंदांची वेळ दिली . पुरुषांच्या १२ किलोमीटर शर्यतीत भारतीय संघाला सांघिक प्रकारात चौथे स्थान मिळाले . इतर निकाल : मुली : ६ किमी - पूनम सोनुने ( सहावी ) २२ . ४५ से . पुरुष : १२ किमी सांघिक चौथे स्थान आशियाई क्रॉसकंट्री स्पर्धेत भारताला १९९१ पासून यापूर्वी फक्त चार वैयक्तिक पदके १९९३ ( जाकार्ता ) स्पर्धेत दिनेश कुमारला १२ किमी शर्यतीत रौप्य २००७ ( अम्मान ) स्पर्धेत सुरेंद्रा सिंगला १२ किमी शर्यतीत रौप्य याच स्पर्धेत २० वर्षांखालील मुलींच्या ६ किमी शर्यतीत नागपूरच्या मोनिका आणि रोहिणी या राऊत भगिनींना अनुक्रमे सुवर्ण व रौप्य"
lifestyle,"दरवर्षी येणारा नवरात्रीचा सण पारंपरिक पद्धतीने साजरा करण्यासाठी त्याविषयी किमान माहिती असायला हवी . घरोघरी घट बसविण्याची पद्धत वेगळी असली तरीही त्याबाबतच्या काही गोष्टी आपल्याला माहित असायलाच हव्यात . अशाच घटाविषयीच्या काही गोष्टींबाबतची काळजी घ्यायला हवी . १ . नवरात्रमहोत्सवात कुलाचाराप्रमाणे घटस्थापना आणि मालाबंधन करावे . शेतातील माती आणून तिचा दोन पेरे ( बोटाची ) जाड चौकोनी थर करावा आणि त्यात ( पाच किंवा ) सप्तधान्ये घालावी . जव , गहू , तीळ , मूग , राळे , सावे आणि चणे इ . २ . मातीचा किंवा तांब्याचा कलश घेऊन त्यात पाणी , गंध , फुले , दुर्वा , अक्षता , सुपारी , पंचरत्ने किंवा नाणे इत्यादी वस्तू घालाव्यात . ३ . सप्तधान्ये आणि कलश स्थापनेचे वैदिक मंत्र येत नसल्यास पुराणोक्त मंत्र म्हणावेत . तेही येत नसल्यास त्या त्या वस्तूचे नाम घेऊन ‘समर्पयामि’ म्हणून नाममंत्रांचा विनियोग करावा . कलशामध्ये माळ पोहोचेल अशी बांधावी . ४ . अखंड दीपप्रज्वलन , त्या देवतेचे माहात्म्यपठन ( चंडीपाठ ) , सप्तशतीपाठ , देवीभागवत , ब्रह्मांडपुराणातील ललितोपाख्यानाचे श्रवण , ललिता - पूजन , सरस्वतीपूजन , उपवास , जागरण इत्यादी कार्यक्रम करून क्षमता आणि सामर्थ्य यांनुसार नवरात्रोत्सव साजरा करावा . देवीची ओटी भरण्याची योग्य पद्धत १ . देवीला अर्पण करावयाची साडी सुती किंवा रेशमी असावी ; कारण या धाग्यांमध्ये देवतेकडून येणार्या सात्त्विक लहरी ग्रहण करण्याची व धरून ठेवण्याची क्षमता इतर धाग्यांच्या तुलनेत अधिक असते . २ . दोन्ही हातांच्या ओंजळीत साडी , त्यावर खण व त्यावर नारळ ( नारळाची शेंडी देवीच्या दिशेने येईल , असा ) ठेवून , आपल्या हाताची ओंजळ छातीसमोर येईल , अशा पद्धतीने देवीसमोर उभे रहावे . ३ . देवीकडून चैतन्य मिळावे व आपली अध्यात्मिक उन्नती व्हावी , यासाठी देवीला भावपूर्ण प्रार्थना करावी . ४ . साडी , खण व नारळ देवीच्या चरणांवर अर्पण करावा . त्यानंतर तांदळाने तिची ओटी भरावी . तांदूळ हे सर्वसमावेशक असल्याने चैतन्य ग्रहण व प्रक्षेपण करण्यात अग्रेसर असतात . त्यामुळे प्राधान्याने तांदळाचा ओटीत समावेश केला जातो . ५ . देवीच्या चरणांवरील वस्त्र तिचा प्रसाद म्हणून परिधान करावे व नारळ प्रसाद म्हणून ग्रहण करावा ."
sports,"इंडियन प्रिमियर लीगमध्ये रायझिंग पुणे सुपरजायंट्स संघाच्या कर्णधारपदावरुन महेंद्रसिंह धोनीला हटवण्याचा निर्णय हा थर्ड क्लास होता अशा शब्दात माजी कर्णधार मोहम्मद अझरुद्दीनने नाराजी व्यक्त केली आहे . धोनी हा भारतीय क्रिकेटमधील एक रत्नच आहे , त्याला कर्णधारपदावरुन हटवण्याचा निर्णय माझ्यासाठी संतापजनक होता असेही त्याने म्हटले आहे . माजी कर्णधार मोहम्मद अझरुद्दीनने आज तक या हिंदी वृत्तवाहिनीशी बोलताना पुणे सुपरजायंट्सच्या कर्णधारपदावरुन धोनीला हटवण्याच्या निर्णयावर नाराजी व्यक्त केली आहे . गेल्या आठ ते नऊ वर्षात धोनीच्या नेतृत्वाखालील संघाने विजेतेपद पटकावले आहे . संघमालक त्यांच्या पैशाने संघ चालवतात हे मान्य आहे . पण त्यांनी धोनीचे स्थान आणि त्याची विश्वासार्हता याचा विचार करणे अपेक्षित होते . हे सर्व मला चिड आणणारे आणि दुर्दैवी वाटत असल्याचे अझरुद्दीनने सांगितले . रविवारी पुणे सुपरजायंट्सने धोनीला कर्णधारपदावरुन हटवण्याचा निर्णय जाहीर केला होता . धोनीने कर्णधारपदाचा त्याग केलेला नाही . आम्ही आगामी मालिकेसाठी स्टीव्ह स्मिथची कर्णधारपदी निवड केली आहे . मागील हंगाम आमच्यासाठी समाधानकारक नव्हता . त्यामुळे दहाव्या हंगामासाठी एखाद्या युवा खेळाडूला कर्णधारपदी नेमण्याचा निर्णय घेतला असे पुणे सुपरजायंट्सचे मालक संजीव गोयंका यांनी सांगितले होते . पुणे संघाच्या कर्णधारपदावरुन हकालपट्टी झाल्याने आंतरराष्ट्रीय आणि लीग अशा दोन्ही प्रकारच्या क्रिकेटमधून धोनीच्या नेतृत्वाच्या कारकिर्दीचा अस्त झाला आहे . महेंद्र सिंह धोनीच्या पुणे संघाने मागील वर्षी १४ पैकी केवळ ५ सामने जिंकले होते . मागील वर्षी गुणतालिकेवर पुणे संघ सातव्या क्रमांकावर होता . त्यामुळेच नाराज होऊन संघ व्यवस्थापनाने धोनीची हकालपट्टी केल्याची चर्चा आहे ."
entertainment,"संजय लीला भन्साळी यांचा ‘पद्मावत’ चित्रपट प्रदर्शनापूर्वी पाहण्यास राजपूत करणी सेना तयार झाली असल्याची माहिती समोर येत आहे . करणी सेनेचे अध्यक्ष लोकेंद्र सिंह कालवी यांनी चिठ्ठीद्वारे भन्साळींना होकार कळवला आहे . सेन्सॉर बोर्ड आणि सुप्रीम कोर्टाने चित्रपटाला हिरवा कंदील दाखवल्यानंतरही करणी सेनेचा विरोध काही केल्या कमी होत नाही आहे . यातून मार्ग काढण्यासाठी भन्साळींनी श्री राजपूत करणी सेना आणि श्री राजपूत सभा यांना प्रदर्शनापूर्वी चित्रपट पाहण्याचे निमंत्रण दिले होते . राणी पद्मावती आणि अलाउद्दीन खिल्जी यांच्यावर कोणताही प्रेमप्रसंग चित्रीत करण्यात आला नसल्याचा उल्लेख भन्साळींच्या चिठ्ठीत होता . इतिहासाची मोडतोड करून चित्रपटनिर्मिती केल्याचा आरोप करणी सेनेने सुरुवातीपासूनच केला आहे . त्यामुळे आता प्रदर्शनापूर्वी चित्रपट पाहिल्यानंतर करणी सेनेचा विरोध कमी होईल का , चित्रपट प्रदर्शनाचा वाद मिटेल का हे पाहणे महत्त्वाचे ठरणार आहे . वाचा : आणखी एका चित्रपटाला ‘पद्मावत’चा धसका दरम्यान , ‘पद्मावत’च्या प्रदर्शनावरील बंदी उठवण्याच्या आदेशात बदल करण्याची मागणी करत मध्यप्रदेश आणि राजस्थान सरकारने सोमवारी सुप्रीम कोर्टाचे दार ठोठावले आहे . या याचिकेवर मंगळवारी सुनावणी होणार आहे . हा चित्रपट २५ जानेवारीला देशभरात प्रदर्शित होत आहे . यापूर्वी मागील आठवड्यात सर्वोच्च न्यायालयाने राजस्थान , गुजरात , छत्तीसगड आणि मध्यप्रदेशमध्ये या चित्रपटावरील बंदीचा त्या - त्या राज्य सरकारचा निर्णय रद्द केला होता . यानंतर पुन्हा मध्य प्रदेश आणि राजस्थान सरकार सर्वोच्च न्यायालयात पोहोचली आहे ."
entertainment,"गेल्या काही दिवसांपासून कास्टिंग काउचचा मुद्दा भडकतोय . श्री रेड्डी या तेलगू अभिनेत्रीने कास्टिंग काउच विरोधात टॉपलेस प्रदर्शन केले होते . . दोन दिवसापुर्वी नृत्यदिग्दर्शिका सरोज खान यांनी कास्टिंग काउचचे समर्थन करणारे वक्तव्य केले होते . . बोल्ड आणि बिनधास्त अभिनेत्री राधिका आपटे हिनेही फिल्म इंडस्ट्रीतील कास्टिंग काउच बद्दलचे सत्य मांडले होते . . . आणि आता राष्ट्रीय पुरस्कार विजेती ' धग ' फेम अभिनेत्री उषा जाधव हीने तिच्यासोबत झालेला कास्टिंग काउच प्रकार उघडकीस आणला आहे . उषा जाधवने खुलासा केला आहे की , इंडस्ट्रीत कास्टिंग काउच म्हणजे सामान्य आहे . मला जर सिनेमासाठी संधी दिली जाईल तर त्याबदल्यात मी समोरच्याला काय देऊ शकते , अशी विचारणाही मला केली गेली . तेव्हा मी त्याला म्हटले की माझ्याकडे पैसे नाहीत . हे ऐकुन तो मला म्हणाला की , ' पैसे नकोय . पण जर प्रोड्यूसर किंवा डायरेक्टरला किंवा दोघांनाही तुझ्यासोबत झोपायचं असेल तर . . . ' हे सगळं बोलताना त्या एजंटने मला घाणेरडा स्पर्शही केला . उषाला सिनेमात काम करायचे होते म्हणून ती घरून पळून मुंबईत आली होती . मुंबईत एका कास्टिंग एजंट कडून तिचे लैगिंक शोषण झाल्याचे ती सांगते . आपण एका क्लिकवर ताजे अपडेट्स आपल्या मोबाईलमध्येही मिळवू शकता ."
sports,"भारतीय क्रिकेट संघाचा कर्णधार विराट कोहलीची लोकप्रियता वाढताना दिसते आहे . क्रिकेटच्या मैदानावर जबरदस्त कामगिरी करणारा कोहली सोशल मीडियावरदेखील जबरदस्त कामगिरी करतो आहे . फलंदाजीसह स्टाईलिश लूकमुळे चर्चेत राहणारा विराट कोहली सोशल मीडियावरदेखील चर्चेत आहे . आयपीएलच्या दहाव्या मोसम्यात विराट कोहली अद्याप एकही सामना खेळला नसला , तरीही आयपीएलमध्ये खेळणाऱ्या सर्व खेळाडूंपेक्षा कोहलीच्या सोशल मीडियावरील फॉलोअर्सची संख्या सर्वाधिक आहे . फेसबुक आणि इन्स्टाग्रामवरील फॉलोअर्सच्या संख्येत कोहलीने आयपीएलमधील सर्वच खेळाडूंना मागे टाकले आहे . इन्स्टाग्रामवर विराट कोहलीच्या फॉलोअर्सची संख्या १ . २४ कोटी इतकी आहे . तर फेसबुकवर विराटला ३ . ४५ कोटी लोक फॉलो करतात . कोहली ट्विटरवरदेखील फॉर्मात आहे . ट्विटरवर विराटला फॉलो करणाऱ्यांचा आकडा १ . ४८ कोटी इतकी आहे . फेसबुकवर सर्वाधिक फॉलोअर्स असलेल्या खेळाडूंचा विचार केल्यास विराट कोहलीपाठोपाठ महेंद्रसिंह धोनी ( पुणे ) , युवराज सिंग ( हैदराबाद ) , रोहित शर्मा ( मुंबई ) , शाकिब अल हसन ( कोलकाता ) , ख्रिस गेल ( बंगळुरु ) , शिखर धवन ( हैदराबाद ) , गौतम गंभीर ( कोलकाता ) , हरभजन सिंग ( मुंबई ) आणि ग्लेन मॅक्सवेल ( पंजाब ) यांचा क्रमांक लागतो . इन्स्टाग्रामदेखील फॉलोअर्सचा विचार करता विराट कोहलीच अव्वल स्थानी आहे . यानंतर महेंद्रसिंह धोनी ( पुणे ) , एबी डिवियर्स ( बंगळुरु ) , युवराज सिंग ( हैदराबाद ) , रोहित शर्मा ( मुंबई ) , सुरेश रैना ( गुजरात ) , ख्रिस गेल ( बंगळुरु ) , हरभजन सिंग ( मुंबई ) , रवींद्र जडेजा ( गुजरात ) आणि अजिंक्य रहाणे ( पुणे ) यांचा क्रमांक लागतो . विराट कोहली दुखापतींमुळे अद्याप आयपीएलच्या दहाव्या मोसमातील एकही सामना खेळलेला नाही . ऑस्ट्रेलियाविरुद्धच्या तिसऱ्या कसोटीत खेळताना सीमारेषेवर चेंडू अडवताना विराटच्या खांद्याला दुखापत झाली होती . त्यानंतर कोहली चौथ्या कसोटी सामन्याला मुकला होता . विराट कोहलीच्या अनुपस्थितीत बंगळुरुचा संघ तीन सामने खेळला आहे . यापैकी दोन सामन्यांमध्ये बंगळुरुच्या संघाला पराभव पत्करावा लागला आहे ."
entertainment,"मुंबई : कलर्स मराठीवरील सरस्वती मालिकेमध्ये सगळेच उत्सव मोठ्या उत्सहात साजरा केला जातात . सरस्वतीवर कोणतेही संकंट आले असो पण ती देवाची पूजा , सणासुदीची तयारी मन लावून करते . आता मालिकेमध्ये नवरात्रीचा उत्सवदेखील मोठ्या उत्सहात साजरा केला जाणार आहे . सरस्वती आणि देविका दोघी मिळून घटस्थापना तर करणार आहेत पण , देविका आणि सरस्वती मिळून विद्युल आणि भुजंगच्या विरोधात उभ्या राहतील ? देविका सरस्वतीला माफ करेल का ? यावेळेस देवी सरस्वतीच्या सर्व दुःखाचं कसं निवारण करेल , हे बघायला मिळणार आहे . तेंव्हा बघायला विसरू नका सरस्वती संध्या . ७ . ०० वा . फक्त कलर्स मराठीवर . सरस्वती मालिकेमध्ये देविकाला आता कळाले आहे कि , सरस्वतीच राघवची बायको आहे आणि हे कळल्यापासून ती सरस्वतीवर रुसली आहे . पण , सरस्वती देविकाची समजूत काढण्यात यशस्वी ठरेल का ? ती देविकाला पटवून देऊ शकेल का कि कश्या त्या दोघी विद्युल आणि भुजंगच्या जाळ्यामध्ये अडकल्या आहेत आणि आता हे सहन करणे अशक्य आहे . या मध्येच विद्युल देविका आणि सरस्वतीच्या विरोधात अजून एक कारस्थान रचते आणि सरस्वती आणि देविकाला कैकाली मंदिराचे जिने धुणे , १०८ दिवे बनवणे मंदिराला प्रदक्षीणा घालणे अश्या बऱ्याच गोष्टी सांगते आणि या दोघी मिळून ही परीक्षा पूर्ण देखील करतात . आता सरस्वती कशी देविकाच्या सहाय्याने विद्युल आणि भुजंगच्या प्रत्येक कारस्थानांना उलटून लावेल हे बघणे रंजक असणार आहे . तेंव्हा बघायला विसरू नका सरस्वतीचा नवरात्री विशेष भाग फक्त कलर्स मराठीवर ."
lifestyle,सध्याच्या जीवनशैलीमुळे स्थूलपणा ही समस्या वाढताना दिसते . याबरोबरच अगदी लहान वयापासूनच अनेकांना दमा झाल्याचेही आपण पाहतो . योगसाधनेत यावर उपाय असून खगासन केल्याने या समस्यांवर मात करता येते . हे विपरित शयन स्थितीतील आसन आहे . यासाठी जमिनीवर पालथे झोपून पद्मासन घालावे . दोन्ही हात कोपरात दुमडून छातीजवळ न्यावेत . हाताचे तळवे जमिनीवर स्थिर करावे . श्वास घेत छाती उचलावी व फक्त डोके उचलून मागे टाकावे . दृष्टी आकाशाकडे स्थिर करावी . जेवढा वेळ श्वास रोखता येईल तेवढा वेळ रोखावा मग हळूहळू श्वास सोडत छाती आणि डोके पूर्वस्थितीत आणावे . अंडी चांगली राहण्यासाठी ‘हे’ करा आसन स्थिती घेताच शरीर शिथिल करावे . या आसन स्थितीत जास्त काळ राहणे अवघड आहे . या आसनामुळे मधुमेह नियंत्रित होतो . श्वासाचे विकार बरे होतात . दम्याचा विकार ही बरा होण्यास मदत होते . दृष्टीदोष जातो . चक्कर येत असल्यास त्यावरही आराम मिळतो . छाती भरदार होते . पुरूषांसाठी हे आसन अधिक लाभदायक आहे . संभोग क्रीडेचा अधिक काळ आनंद या आसनाच्या नियमित सरावामुळे घेता येतो . स्थुलता कमी होते . पोटातील वायू निघून जाण्यास मदत होते . या आसनात शरीराची पक्षासारखी किंवा खगासारखी स्थिती होते म्हणून याला खगासन म्हणतात . नाभी विकारही दूर होतात म्हणून प्रत्येक पुरूषाने खगासन करावे . मात्र तज्ञ योगशिक्षकाची मदत घ्यावी . सुजाता गानू - टिकेकर
sports,"बीसीसीआयचे अध्यक्ष शशांक मनोहर यांचे स्पष्टीकरण दोन वर्षांपूर्वी भारत दौरा अर्धवट सोडल्याबद्दल वेस्ट इंडिज क्रिकेट मंडळावर ( डब्ल्यूआयसीबी ) लादण्यात आलेला चार कोटी १९ लाख ७० हजार डॉलरचा दंड माफ करण्याचा निर्णय घेण्यात आला आहे , अशी माहिती भारतीय क्रिकेट नियामक मंडळाचे ( बीसीसीआय ) अध्यक्ष शशांक मनोहर यांनी दिली आहे . त्या मालिकेतील उर्वरित सामने २०१७मध्ये खेळवण्यात येणार आहेत , असे मनोहर यांनी सांगितले . जून महिन्यात भारतीय संघ कॅरेबियन दौऱ्यावर जाणार असून , यावेळी ते चार कसोटी सामने खेळणार आहेत , अशी घोषणा झाली , तेव्हाच दोन मंडळांमधील संबंध सुधारल्याची ग्वाही मिळाली . ‘‘दोन्ही मंडळांमधील वाद निवळला आहे . पुढील वर्षी ते भारतात मालिका खेळायला येत आहेत , ही समाधानाची गोष्ट आहे , ’’ असे मनोहर यांनी सांगितले . मे महिन्याअखेरीस मालिकेचे वेळापत्रक निश्चित करण्यात येणार आहे . डब्ल्यूआयसीबीचे अध्यक्ष डेव्ह कॅमेरून यांनीही या घडामोडींना पुष्टी दिली आहे . ऑक्टोबर २०१४मध्ये झालेल्या मानधनाच्या वादावरून ड्वेन ब्राव्होच्या नेतृत्वाखालील वेस्ट इंडिजचा संघ धरमशालाचा चौथा सामना संपल्यावर मायदेशी परतला होता ."
lifestyle,कधी अचानक खिशात मोबाईल फुटल्याचे किंवा कधी चार्जिंगला लावलेला असताना त्याचा स्फोट झाल्याचे आपण अनेकदा ऐकतो . जे उपकरण आपल्या दिवसभर हातात असते ते असे अचानक फुटते तेव्हा एकतर आजुबाजूच्या वस्तूंचे नुकसान होते नाहीतर व्यक्तीला इजा होते . आता अशाप्रकारे एकाएकी फोन फुटण्यामागे नेमके काय कारण असेल हे आजपर्यंत सापडलेले नाही . मात्र मोबाईलची बॅटरी अचानक फुटण्यामागे कोणते एक कारण नाही . तर अनेक कारणांमुळे फोन अचानक पेट घेऊ शकतात . त्यामुळे फोन फुटू नये म्हणून बॅटरी चार्ज करताना किंवा एरवीही काही गोष्टींची काळजी घेणे गरजेचे आहे . पाहूयात काही सोप्या पण महत्त्वाच्या गोष्टी ज्यामुळे तुमचा फोन अशा अपघातापासून नक्की वाचू शकतो . १ . चार्जिंगला असताना फोन वापरणे – अनेकांना सध्या मोबाईलचे अक्षरशः वेड लागलेले पहायला मिळते . जाऊ तिथे प्रत्येकाच्या हातात मोबाईल असतो . अनेकांना मोबाईल चार्जिंगला असेपर्यंतही दम निघत नाही . फोन चार्जिंगला असेल तरीही हे लोक मोबाईलवर बोलतात किंवा किमान वेगवेगळी अॅप्लिकेशन्स वापरतात . मात्र त्यामुळे मोबाईलचा स्फोट होण्याची शक्यता असते . चार्जिंगला असताना फोनसाठी तो आराम करण्याचा काळ असतो . याबरोबरच फोन स्विच ऑफ करुन तो चार्जिंगला लावल्यास जास्त वेगाने आणि योग्य पद्धतीने चार्ज होतो . त्यामुळे जास्त महत्त्वाचे काम नसल्यास या पर्यायाचा नक्की विचार करा . २ . रात्रभर फोन चार्जिंगला ठेवणे – अनेकांना दिवसभर फोन वापरुन रात्री तो चार्ज करण्याची सवय असते . असे करणे ठिक असले तरीही फोन चार्जिंगला लावून झोपून जाणे योग्य नाही . कारण यामध्ये फोन प्रमाणापेक्षा जास्त चार्ज होतो . त्यामुळे फोनची बॅटरी लवकर खराब होण्याची शक्यता असते . जास्त चार्जिंग करणे हे फोन फुटण्याचे एक महत्त्वाचे कारण असते हे लक्षात घ्या . ३ . आपल्याच फोनचा ओरिजिनल चार्जर न वापरणे – काही वेळा आपला चार्जर हरवला म्हणून किंवा ऑफीसला असताना घरी विसरला म्हणून आपण दुसऱ्यांचे चार्जर वापरतो . सध्या सर्व फोनला एकच चार्जिंग केबल चालते . मात्र आपला फोन वेगळ्या कंपनीचा असेल आणि आपण वेगळ्या कंपनीचा चार्जर वापरत असू तर आपल्या फोनची बॅटरी खराब होते . त्यामुळे आपल्याच फोनचा ओरीजनल चार्जर वापरणे केव्हाही चांगले . ४ . फोनवर थेट सूर्यप्रकाश पडणे – फोन अशा ठिकाणी ठेऊ नका ज्याठिकाणी फोनवर थेट सूर्यप्रकाश पडेल . जर फोनवर जास्त सूर्यप्रकाश पडला तर तो प्रमाणापेक्षा जास्त गरम होतो आणि त्याच्या आतली यंत्रणा बिघडण्याची शक्यता असते . यामुळे फोनचा समतोल बिघडतो आणि फोन फुटण्याचा धोका अधिक असतो .
lifestyle,"आहार पौगंडावस्था हा शरीरातील महत्त्वपूर्ण बदलांना सामोरे जायचा काळ . या काळात जितका अरबटचरबट खायचा मोह जास्त असतो तितकेच सकस अन्न खाणे गरजेचे असते . लहान मुलामुलींना शरीरात होणारे बदल जाणवून येऊ घातलेल्या यौवनाची चाहूल लागते , तो पौगंडावस्थेचा काळ . या वयाला ‘टीन एज’ असेही म्हणतात . पौगंडावस्थेत शरीरातील संप्रेरकांमध्ये उलाढाल होऊन शरीरातील प्रजनन संस्थेशी संबंधित तसेच लैंगिक अवयवांमध्ये बदल होत असतात . पौगंडावस्था हा बाल्यावस्था आणि यौवन ( adulthood ) यांच्यामधील संक्रमणाचा काळ आहे . पौगंडावस्था हा मुलामुलींच्या आयुष्यातील १२ ते १८ या वर्षांमधील काळ असतो . या काळामध्ये साधारणपणे शाळेची शेवटची तीन - चार वर्षे व कॉलेजची सुरुवातीची वर्षे यांचा समावेश असतो . हा मुलामुलींच्या आयुष्यातील अत्यंत महत्त्वाचा काळ असतो , कारण या काळात शारीरिक वाढ झपाटय़ाने होते . शारीरिक बदलांबरोबरच मानसिक बदलही होत असतात . त्यांना सामोरे जाण्यासाठी या वाढीच्या काळात मुलामुलींचा आहार अतिशय महत्त्वाचा असतो . हा आहार त्यांच्या शारीरिक आणि मानसिक वाढीस पोषक आणि पूरक असाच असायला हवा . मुलामुलींच्या वाढत्या वयाच्या गरजा भागवण्यासाठी त्याच्या आहारात सर्व अन्नघटकांचा योग्य प्रमाणात समावेश व्हायला हवा . या काळातील मुलामुलींच्या वाढीचा विचार करता आहारात उत्तम ऊर्जा देणारे कबरेयुक्त पदार्थ ( Carbohydrates ) आणि स्निग्ध पदार्थ ( Fats ) यांचे प्रमाण योग्य तेवढे वाढविले पाहिजे . योग्य हा शब्द वापरण्याचे कारण असे की , त्याचा अतिरेक झाला तर वजन अवाजवी वाढू शकते . कबरेयुक्त पदार्थ आहारात घेताना तृणधान्यांचा समावेश करावा . संपूर्ण गव्हाच्या पिठाच्या पोळ्या तसेच ज्वारी , बाजरी , नाचणी इ . अन्नधान्यांच्या पिठांच्या भाकऱ्या आहारात असाव्यात . यामुळे आहारातील तंतुयुक्त पदार्थाचे प्रमाण वाढेल . हे तंतुयुक्त पदार्थ अन्नाच्या उत्तम पचनासाठी तसेच आतडय़ांच्या चलनवलनासाठी आवश्यक असतात . मैद्यापासून बनविलेले नान , ब्रेड , पिझ्झा बर्गर यांसारखे पदार्थ यांचा आहारातील वापर शक्यतो टाळावा . आहारात तेल , तूप , लोणी , बटर , चीज या स्निग्ध पदार्थाचा समावेश मर्यादित असावा . यांचे सेवन अतिप्रमाणात झाल्यासही वजन खूप वाढू शकते . वाढीच्या काळात होणारी शरीराची झीज भरून काढण्यासाठी आहारात उत्तम दर्जाच्या प्रथिनांचाही गरज असते . त्यासाठी धान्यांबरोबरच डाळी व कडधान्यांचाही आहारात समावेश केला पाहिजे . खिचडी , डाळ - ढोकळी , ढोकळा , छोले - पुरी यांसारखे डाळी व धान्य यांचे मिश्रण करून बनवलेले पदार्थ , पीठ आंबवून केलेले इडली , उत्तप्पा , डोसा , अप्पे यांसारखे पदार्थ तसेच मोड आलेली कडधान्ये अशा पदार्थामुळे वाढत्या वयातील प्रथिनांची गरज भागते . सोया व त्यापासून बनविलेले टोफू व सोया मिल्कही घेता येते . उत्तम दर्जाची प्रथिने प्राणीजन्य स्रोतात असतात . त्यामुळे या वाढीच्या वयात मुलांनी नियमितपणे दूध प्यायले पाहिजे . किमान दोन ग्लास दूध रोज प्यायला हवे . दूध आवडत नसेल तर दुधापासून तयार होणारे दही , ताक , लस्सी , खीर , योगर्ट , पनीर , चीझ यांचा आहारात समावेश करावा . मुलाचे वजन जास्त असेल तर म्हशीऐवजी गाईच्या दुधाचा वापर करावा . मांसाहारी कुटुंबातल्या मुलामुलींनी अंडी व इतर मांसाहारी पदार्थाचाही आहारात समावेश करावा . जीवनसत्त्व ब१२ आणि क , तसेच कॅल्शियम व लोह या खनिजांचे वाढत्या गरजेप्रमाणे आहारातील प्रमाण वाढविले पाहिजे . यासाठी या वयातील मुलामुलांनी आपल्या आहारात भरपूर फळे आणि भाज्या खाव्यात . जीवनसत्त्व क : संत्री , मोसंबी , लिंबू आवळा , पेरू , स्ट्रॉबेरी , अननस , द्राक्षे व मोड आलेली कडधान्ये , पालेभाज्या . जीवनसत्त्व ब १२ : विविध प्राण्यांचे मटण , चिकन , प्राण्यांचे यकृत व इतर अवयव , दूध व दही , दुधाची पावडर , चीज , मावा असे दुग्धजन्य पदार्थ , मासे , कवचातील मासे , अंडी यातून हे जीवनसत्व मुबलक प्रमाणात मिळते . कॅल्शियम : दूध व दुग्धजन्य पदार्थ ( चीझ , दही , खवा ) , हिरव्या पालेभाज्या , विडय़ाची पाने , तीळ , अळीव , खसखस , सूर्यफुलाच्या बिया , बदाम , धान्य प्रामुख्याने नाचणी व राजगिरा , कडधान्य जसे कुळीथ , मटकी , राजमा , सोया , उडीद , हरबरा , मासे व समुद्री अन्न . लोह : लोहाचे प्रमाण जास्त असलेले वनस्पतीजन्य स्रोत – सर्व पालेभाज्या , पुदिना , भाताचा कोंडा , पोहे , बाजरी , नाचणी , राजगिरा , कुळीथ , मटकी , सोयाबीन , राजमा , वाटाणा व इतर कडधान्य , काजू , बदाम , पिस्ते , अंजीर , अक्रोड , जर्दाळू , खजूर , मनूका , काळे व पांढरे तीळ , अळीव , सूर्यफूल व करडईच्या तेलबिया , विडय़ाचे पान . मटण , चिकन , प्राण्यांचे अवयव , अंडय़ाचे बलक या प्राणीजन्य स्रोतामधील लोह शरीर खूप सहजरित्या शोषून घेते व ते वनस्पतीजन्य स्रोतातील लोह शोषून घेण्यासही मदत करते . वाढत्या उष्मांकांची गरज भागविण्यासाठी केवळ तीन मुख्य वेळा म्हणजेच सकाळची न्याहारी , दुपारचे व रात्रीचे जेवण असे तीन वेळा पोटभर जेवण्याऐवजी यांच्यामध्ये दोन वेळा थोडे थोडे खावे . पण या वेळात मात्र फळे , चिक्की , भाज्या घातलेले सॅण्डविच , सुकामेवा , भाज्यांचे कटलेट , कडधान्याची किंवा मक्याची भेळ , थोडेसे पण पौष्टिक असे पदार्थ खावेत . प्रमाणाबाहेर खाणे तसेच चुकीचे म्हणजेच अति उष्मांक असलेले पदार्थ टाळावे . यामुळे शरीराचा कल लठ्ठपणाकडे झुकतो . खूप गोड आणि तेलकट पदार्थ सतत खाणे टाळावे . या वयोगटातील मुलांना सर्वसाधारणपणे वडे , सामोसे , फरसाण इ . असे तळलेले पदार्थ खाणे आवडते . बाहेरचे पदार्थ वनस्पती तुपामध्ये तळलेले असतात कारण ते तूप तेलापेक्षा स्वस्त असते . पण हे आरोग्याला अतिशय हानिकारक असते . अति तेलकट खाण्याने या वयात चेहऱ्यावर मुरूमांचा त्रासही होऊ शकतो . जेवताना टी . व्ही बघणे टाळावे . त्यामुळे जेवणाकडे लक्ष न रहाता नकळत जास्त खाल्ले जाते . त्यामुळे वजन वाढू शकते . हवाबंद पाकिटातील पदार्थ जसे वेफर्स , चिप्स , पफ्स , कुकीज , केक , कॅन्डी इ . खाणे व सॉफ्ट ड्रिंक्स पिणे टाळावेत . त्यांमध्ये अधिक उष्मांक असतात , पण पोषक अशी जीवनसत्वे व खनिजे अजिबात नसतात . यामुळे काहीच पोषण मिळत नाही , पण वजन मात्र खूप वाढते . तसेच या पदार्थामध्ये प्रिझव्र्हेटिव्ह्ज वापरली जातात . ती अपायकारक असतात . ताजे शिजविलेले अन्न केव्हाही उत्तमच . पौगंडावस्था या वयोगटात नुकत्याच कॉलेजमध्ये जाणाऱ्या मुलांचाही समावेश होतो . सर्वच कॉलेजांच्या आसपास फास्ट फुडचे जॉईंटस् असतात . ते आपल्या चमकदार जाहिरातींनी मुलांना आकर्षित करून घेत असतात . हे वयही असं असतं , की नूडल्स , पिझ्झा , बर्गर्स वगैरे फास्ट फूड खाण्यासाठी मुलांचे पाऊल त्या दिशेने वळते . या खाण्याचे दुष्परिणाम लक्षात घेता पालकांनी मुलांना तेथे वारंवार जाण्यापासून रोखणंच उत्तम . पण हे खाण्याची मुलांची आवड लक्षात घेता महिन्यातून एक किंवा दोन वेळा फास्ट फूड खाण्याची परवानगी जरूर द्यावी अन्यथा मुले नाराज होत राहतील . तसंच पालकांनी थोडे श्रम घेत , कल्पकतेची जोड देऊन नुसत्या बटाटय़ाऐवजी विविध भाज्या , मका , पालेभाज्या , मोड आलेली कडधान्ये , सोया चंक्स , चिकन व अंडी यांचा वापर करून बर्गर्स , पिझ्झा , फ्रॅन्की यांसारखे पदार्थ घरच्या घरीच बनवून द्यावेत म्हणजे मुलांचे बाहेरच्या खाण्याचे आकर्षण कमी होईल . तसेच आवश्यक ती पोषणमुल्येही शरीरास मिळतील . दिवसभरातून भरपूर म्हणजे साधारण अडीच - तीन लिटर पाणी प्यावे . हे एवढे पाणी पिणे शक्य नसेल तर इतर द्रव पदार्थ जसे सरबते , नारळ पाणी , मिल्कशेक , ताजा फळांचा रस , उसाचा रस असे नक्कीच प्यावेत . सध्या तरुणाईचा कल ड्रग्ज , डिंक्स , सिगारेट तसेच स्वैराचार या गोष्टींकडे वळत आहे . सुरुवातीस कुतूहल किंवा तथाकथित उच्च रहाणी / अभिरुची दाखविण्यासाठी या मार्गाकडे वळणारी तरुण पिढी या व्यसनांच्या आहारी कधी जाते हे समजतच नाही . हे टाळण्यासाठी पालक आणि मुलं यांत मोकळं वातावरण असायला हवं . पालकांनी मुलांना विश्वासात घेऊन या मार्गातील धोक्यांची आणि त्यायोगे होणाऱ्या आयुष्याच्या नुकसानाची माहिती करून द्यायला हवी . जेणेकरून तरुण पिढी त्या मार्गाकडे वळणार नाही . या वयात मुलांमध्ये बरेच मानसिक बदलही दिसून येतात . वागण्या - बोलण्यात उद्धटपणा , उद्दामपणा वाढतो . पालक - मूल यांच्यात संवाद नसेल तर मुलाला उपेक्षित वाटू शकते . आपण आई - वडिलांना नको आहोत ही भावना त्यांच्या मनात निर्माण होऊ शकते . त्यामुळे मुलांच्या वागण्याने बिथरून न जाता पालकांनीही शांतपणे त्यांच्याबरोबर संवाद चालू ठेवला पाहिजे . मुलांना आवश्यक तो वेळ दिला पाहिजे . ज्यायोगे नात्यात कोणत्याही प्रकारे दरी निर्माण होणार नाही . घरात कुठल्याही शंका विचारताना मुलांना दडपण जाणवणार नाही , त्यांचे मानसिक संतुलन योग्य राहील , असे खेळीमेळीचे वातावरण असावे . पालकांनी कोणत्याही परिस्थितीत मुलांच्या पाठीशी ठामपणे उभे राहून त्यांच्यामध्ये सकारात्मक दृष्टिकोन निर्माण करावा . ज्यायोगे मुलं आयुष्यात येणाऱ्या कोणत्याही प्रसंगाला आत्मविश्वासाने सामोरी जातील . मुलांचे लाड जरूर करावेत . पण ते फाजील नसावेत . अन्यथा मूल बिघडण्याची शक्यताच जास्त असते . या वयातील प्रत्येक मूल दिवसातील जास्तीत जास्त काळ आरशासमोर सापडतं . प्रत्येक मुलीला वाटत असतं , की आपण सुंदर , आकर्षक आणि सडसडीत दिसावं . प्रत्येक मुलालाही आपण चित्रपटातील हीरोसारखं सडपातळ , आकर्षक दिसावं , त्याच्यासारखे आपले मसल्स - सिक्स पॅक्स दिसावे असं वाटत असतं . त्यासाठी दिवसातील कितीही वेळ आणि कितीही पैसे खर्च करण्याची त्यांची तयारी असते . मुला - मुलींमध्ये वजन कमी करण्यासाठी टोक गाठले जाते . दिसण्याच्या या भ्रामक कल्पनांपायी मुली उपाशी राहणे , मुद्दाम उलटय़ा काढणे असे तर मुलं वजन वाढू नये म्हणून अतिरिक्त वजने उचलणे , न झेपणारा व्यायाम करणे , आणि त्यानंतर योग्य तो प्रोटिन्सचा आहार न घेणे असे अघोरी उपाय करतात . यामुळे शरीराचे प्रचंड नुकसान होते . अनेक दूरगामी दुष्परिणाम होतात . मुख्य म्हणजे शारीरिक व मानसिक असंतुलन निर्माण होते . केस , त्वचा , नखे यांवर परिणाम होतो . या सर्वाचा परिणाम म्हणून जे डिप्रेशन येते त्यात जास्त खाल्ले जाते व वजनात वाढ होते . त्यामुळे क्रॅश डाएट्स्ना पालकांनी विरोधच करायला हवा . मुलांच्या आहार आणि व्यायामावर लक्ष ठेवायला हवे . सडपातळ दिसण्यापेक्षा निरोगी आणि सुदृढ दिसणे जास्ती महत्त्वाचे आहे हे त्यांच्या मनावर बिंबवायला हवे . वजन स्थिर राखण्यासाठी अथवा कमी करण्यासाठी व्यायाम करणे हाच सर्वात सोपा आणि सुरक्षित उपाय आहे . व्यायामाला पर्याय नाही . चालणे , सायकल चालविणे , धावणे , पोहणे यांसारखा आपल्याला आवडेल व झेपेल असा व्यायाम प्रकार नियमित अथवा आलटून पालटून करावा . अर्थातच त्यासोबत अति स्निग्ध , तळलेले पदार्थ तसेच मिठाया , चॉकलेटस्सारखे गोड पदार्थ यांचा मोह टाळणे उत्तम . या काळात मुली वयात येतात . त्यांची मासिक पाळी सुरू होते . त्यामुळे शारीरिक स्वच्छता राखणे अतिशयच महत्त्चाचे आहे . अन्यथा मूत्रमार्गामध्ये जंतुसंसर्ग होऊ शकतो . या काळात घर्मग्रंथीही अधिक प्रमाणात उत्तेजित होतात व घामाचे प्रमाण वाढू शकते . शारीरिक स्वच्छता नीट झाली नाही तर त्वचारोग होऊ शकतात . हे टाळण्यासाठी नियमित आंघोळ तसेच स्वच्छतेचे इतर उपाय अंगीकारणे अतिशय महत्त्वाचे आहे . सुंदर चेहऱ्याला सुंदर हास्य चार चाँद लावत असतं . चेहऱ्याच्या सौंदर्यात सुंदर हास्याने भरच पडत असते . पण दात सुंदर नसतील , वेडेवाकडे , किडलेले असतील , तर चेहऱ्यावरील हास्य लोप पावतं . लहानपणापासूनच अतिगोड खाण्याची सवय असेल तर दात किडतात आणि किडके दात हे सौंदर्याला हानिकारक आहेत . या वयात योग्य ती काळजी घेतली तर पुढील आयुष्याचा पाया सशक्त होतो . डॉ . वैशाली जोशी – response . lokprabha @ expressindia . com सौजन्य – लोकप्रभा"
sports,"ऑस्ट्रेलियाचा संघ मैदानात कायम आक्रमक असतो , पण तसे असले तरीही विराटशी पंगा घेऊ नका , असा सल्ला दक्षिण आफ्रिकेचा कर्णधार फाफ डु प्लेसिस याने ऑस्ट्रेलियाच्या संघाला दिला आहे . ऑस्ट्रेलियाविरुद्ध भारताची २१ नोव्हेंबर पासून क्रिकेट मालिका सुरु होणार आहे . या मालिकेसाठी टीम इंडिया कालच ऑस्ट्रेलियाला रवाना झाली . भारताचा संघ धोनीशिवाय ऑस्ट्रेलिया दौऱ्यावर टी२० मालिका खेळणार आहे . तर ऑस्ट्रेलियाचा संघ डेव्हिड वॉर्नर आणि स्टीव्ह स्मिथ यांच्याशिवाय मैदानात उतरणार आहे . विराट हा आक्रमक खेळाडू आहे . तो सध्या चांगल्या लयीत आहे . त्यामुळे त्याच्याशी मैदानावर पंगा घेऊ नका . त्याऐवजी मैदानावर संयम राखा , असा सल्ला त्याने दिला आहे . आंतराराष्ट्रीय क्रिकेटमध्ये असे अनेक खेळाडू आहेत , ज्यांना मैदानात प्रतिस्पर्धी खेळाडूशी पंगा घ्यायला आवडतो . पण विराट हा लयबद्ध खेळ करणारा खेळाडू आहे . त्यालादेखील आक्रमकपणा आवडतो . त्यामुळे त्याला चिथवू नका , असे दु प्लेसिस म्हणाला ."
entertainment,"मराठी चित्रपटसृष्टीतील चॉकलेट बॉय म्हणजेच स्वप्निल जोशी आणि त्याची पत्नी लीना यांच्या घरी २३ मे २०१६ रोजी छोट्या परी राणीचे आगमन झाले . स्वप्निलने आपल्या लाडक्या लेकीचे नाव ‘मायरा’ असे ठेवले आहे . नुकताच स्वप्निलच्या फॅन क्लबने त्याच्या लेकीचा पहिला फोटो ट्विटरवर पोस्ट केला आहे . ‘लेडिज अॅण्ड जेण्टलमन प्लीज वेलकम मायरा स्वप्निल जोशी , ’ अशी कॅप्शन या फोटोला टीम स्वप्निलने दिली आहे . एक अभिनेता म्हणून स्वप्निल यशस्वी झाला आहे . पण ख - या आयुष्यात एक चांगला बाबा बनण्याचा प्रयत्न आता स्वप्निल करतोय . त्याविषयी तो ट्विटरवरून काही ना काही माहिती देत असतो . मायराचा जन्म झाल्यापासून तो जास्तीत जास्त वेळ तिच्यासोबत घालवण्याचा प्रयत्न करतोय . इतकेच नाही तर आपल्या चिमुकलीचे डायपर बदलायलाही तो शिकतोय . लीना आणि मायरासोबत वेळ घालवण्यासाठी सध्या त्याने कामातून ब्रेक घेतलाय . ऑगस्ट महिन्यापासून स्वप्निल त्याच्या चित्रपटांच्या शूटींगला सुरुवात करेल . आगाम ‘फुगे’ या चित्रपटाद्वारे स्वप्निल त्याच्या चाहत्यांना रुपेरी पडद्यावर दिसेल . या चित्रपटात सुबोध भावे आणि सोनाली कुलकर्णी यांच्याही भूमिका असून स्वप्ना वाघमारे जोशी या चित्रपटाचे दिग्दर्शन करणार आहे ."
entertainment,"अभिनेते आणि अभिनेत्रींना पाहण्याची त्यांच्यासोबत फोटो काढण्याची क्रेझ आपल्याकडे मोठ्या प्रमाणात आहे . रसिकांकडून मिळणारी ही पसंती काहीशी सुखावणारी असली तरीही या गर्दीला पाहून काहीवेळा हे सेलिब्रिटीही घाबरुन जातात . छोट्या पडद्यावरील प्रसिद्धी अभिनेचीही नुकतीच अशी अवस्था झालेली पाहायला मिळाली . तिचा एक व्हिडियो सोशल मीडियावर व्हायरल झाला आहे . त्यामध्ये चाहत्यांनी फोटो काढण्यासाठी किंवा तिला शेकहॅंड करण्यासाठी तिच्या जवळ येण्याचा प्रयत्न केला असता ती अक्षरशः घाबरुन गेल्याचे दिसत आहे . चाहत्यांनी तिला पार घेरले आणि यातून बाहेर कसे पडायचे असा प्रश्न तिच्यासमोर निर्माण झाला . मग तिच्यासोबत असलेली तिची मैत्रीण ईशा गुप्ता हिने तिला या गर्दीतून मार्ग काढण्यास मदत केल्याचे व्हिडियोमध्ये दिसत आहे . मग गाडीजवळ आल्यावर तिच्या एका मित्राने तिला चाहत्यांमधून बाजूला काढण्यास मदत केली . सुरक्षारक्षक नसल्याने मौनीची ही अवस्था झाल्याचे पहायला मिळाले . छोट्या पडद्यावरील अभिनेत्री असूनही बॉलिवूडच्या तारकांप्रमाणे गर्दी खेचणाऱ्या मौनीची प्रसिद्धी यानिमित्ताने समोर आली . मौनीचा स्टाईलिश अंदाज , तिची फॅशनची समज आणि तिचा अभिनय सगळेच हटके असल्याने चाहत्यांमध्ये तिची क्रेझ वाढते आहे . तसेच गोल्ड या नुकत्याच आलेल्या चित्रपटामुळे तिची लोकप्रियता आणखीनच वाढली आहे . अक्षयकुमारच्या पत्नीची भूमिका तिने अतिशय उत्तम साकारल्याने चाहते तिच्यावर खुश आहेत . गोल्डमधून तिने मोठ्या पडद्यावर पदार्पण केले असले तरीही त्याआधी तिने ४ चित्रपट साईन केले आहेत ."
sports,"भारताची फुलराणी म्हणून ओळख असलेल्या सायना नेहवालला बॅडमिंटन सांघिक प्रकारातील दुसऱ्या एकेरी सामन्यात पराभवाचा धक्का सहन करावा लागला आहे . जपानच्या अव्वल मानांकित नोझुमी ओकुहाराने सायनाचा २१ - ११ , २३ - २५ , २१ - १६ अशा सेट्समध्ये पराभव केला . अवश्य वाचा – Asian Games 2018 – सिंधूची आक्रमक सुरुवात , जपानच्या अकाने यामागुचीवर केली मात याआधी पहिल्या सामन्यात सिंधूने जपानच्या यामागुचीचा अडसर दूर केल्यानंतर सायना नेहवालच्या सामन्याकडे सर्वांचं लक्ष होतं . जपानच्या नोझुमी ओकुहाराविरुद्ध सामना खेळत असलेल्या सायनाला पहिल्याच फेरीत मोठा धक्का बसला . ओकुहाराने २१ - ११ च्या फरकाने पहिला सेट जिंकत बाजी मारली . यानंतर दुसऱ्या सेटमध्येही ओकुहाराने आपलं वर्चस्व कायम राखलं होतं . मात्र सायनाने दुसऱ्या सेटच्या उत्तरार्धात धडाकेबाज पुनरागमन करत तब्बल ४ मॅच पॉईंट वाचवले . आपला सर्व अनुभव पणाला लावत सायनाने दुसऱ्या सेटमध्ये ओकुहाराची झुंज २३ - २५ ने मोडून काढली . तिसऱ्या सेटमध्ये दोन्ही खेळाडूंनी सावध सुरुवात केली . सायना आणि ओकुहारामध्ये तिसऱ्या सेटदरम्यान काही चांगल्या रॅलीज रंगताना दिसल्या . मात्र मध्यांतरापर्यंत सायनाने आपला अनुभव पणाला लावत ११ - १० अशी नाममात्र एका गुणाची आघाडी घेतली . मात्र अखेरच्या क्षणांमध्ये ओकुहाराने बाजी मारत तिसरा सेट २१ - १६ च्या फरकाने जिंकत सामना आपल्या खिशात घातला ."
lifestyle,"जगातील कोणत्याही गोष्टीचा व्हिडीयो पहायचा असेल तर आपण अगदी सहज युट्यूबवर जाऊन सर्च करतो . कानाकोपऱ्यात घडणारी घटनाही आपण अगदी सहज पाहू शकतो . मात्र आता अशाप्रकारे व्हिडीयो पाहण्यावर काही प्रमाणात बंधन येऊ शकते . याचे कारण म्हणजे युट्यूबने अलिकडेच आपल्या पोर्टलवर असणारे जवळपास ५० लाखांहून अधिक व्हिडीयो डिलीट केले आहेत . आता अशाप्रकारे अचानक व्हिडीयो डिलीट करण्यामागचे नेमके कारण काय असा प्रश्न तुम्हाला नक्कीच पडला असेल . तर गुगल द्वारे अधिकृत व्हिडिओ शेअरिंग प्लेटफार्मने हे व्हिडीयो बघण्यापूर्वीच डिलीट केले . कंपनीने असे केल्याचे कारण म्हणजे अनुचित कंटेंट पोस्ट केल्यामुळे कंपनीला याआधी अनेकदा टिकेला सामोरे जावे लागले होते . त्यामुळे २०१७ च्या शेवटच्या तीन महिन्यात अपलोड केलेले हे व्हिडीयो आम्ही डिलीट केले असे कंपनीने सांगितले आहे . युट्यूबवर जगभरातून व्हिडीयो अपलोड करण्यात येत असतात . अनेकदा यातील कंटेंट हा अनुचित असतो . कधी हिंसक तर कधी अश्लील गोष्टींचे व्हिडीयो असल्याने कंपनीला हे पाऊल उचलावे लागते . युट्यूबवर कोणताही व्हिडीयो अपलोड होण्यापूर्वी त्याची योग्य ती शहानिशा केली जाते . त्यामध्ये काही गैर आढळल्यास तो व्हिडीयो प्रसिद्ध करायचा का नाही याचा निर्णय होतो . त्यानुसार अनेक व्हिडीयो अपलोड होण्याआधीच डिलीट करण्यात येतात . मात्र तरीही एखादा व्हिडीयो अपलोड झालाच तर १ व्ह्यू मिळण्यापूर्वीच तो डिलीट केला जातो . एका सर्वेक्षणातून समोर आलेल्या माहितीनुसार , ८० लाखापैकी ७६ टक्के व्हिडिओज १ व्ह्यू मिळण्यापूर्वीच डिलीट करण्यात आले . व्हिडीयोमधील कंटेंट योग्य नसल्याने कंपनीला ही कारवाई करावी लागली असे कंपनीकडून सांगण्यात आले . सध्या युट्यूबवर असणाऱ्या व्हिडीयोपैकी सुमारे ९३ लाख व्हिडीयो असे आहेत जे युट्युब गाईडलाईन्सचे उल्लंघन करतात . यातील जास्त व्हिडीयो भारतातील आहेत . या क्रमवारीत अमेरिका दुसऱ्या स्थानावर आहे . युट्यूबवर व्हिडीयोजच्या बरोबरीने जाहीरातींनाही खुप महत्त्व आहे . आपल्या जाहीराती चुकीच्या व्हिडीयोंसोबत दिसत असल्याची तक्रार काही नामवंत कंपन्यांनी युट्यूबकडे केली होती . त्यानुसार योग्य ती तपासणी करत युट्यूबने हे व्हिडीयो डिलीट करण्याचा निर्णय घेतला होता . यामध्ये अॅडिडास , अॅमेझॉन आणि नेटफ्लिक्सबरोबरच जवळपास ३०० कंपन्यांचा समावेश आहे ."
sports,"सेंट लुशिया कसोटीत बॉल टॅम्परिंग केल्याचा आरोपामुळे एका कसोटीच्या निलंबनाची शिक्षा भोगत असलेल्या , श्रीलंकेचा कर्णधार दिनेश चंडीमलने आपल्या शिक्षेला आव्हान दिलं आहे . सामनाधिकारी जवागल श्रीनाथ यांनी दिनेशच्या मानधनातली सर्व रक्कम कापून घेऊन त्याच्यावर एका कसोटी सामन्याचं निलंबन टाकलं होतं . मात्र दिनेश चंडीमलने या प्रकरणात आपला दोष नसल्याचं म्हटलं होतं . यानंतर श्रीलंकन क्रिकेट बोर्डाच्या सहाय्याने चंडीमलने आपल्या शिक्षेला आव्हान देण्याचं ठरवलं आहे . दिनेश चंडीमलवर दुसऱ्या कसोटी सामन्यादरम्यान चेंडूवर कृत्रिम वस्तुने आकार बदलवण्याचा आरोप ठेवण्यात आला होता . यादरम्यान श्रीलंकेचा संघ तिसऱ्या दिवशीच्या खेळासाठी मैदानात उतरलाच नाही . परिणामी तिसऱ्या दिवसाचा खेळ सुरु होण्यासाठी दोन तास उशीर झाला होता . यासाठी पंच अलिम दार आणि इयन गुल्ड यांनी श्रीलंकेच्या संघाला दंड ठोठावत वेस्ट इंडिजला ५ धावा बोनस म्हणून बहाल केल्या होत्या . अवश्य वाचा – श्रीलंकेचा कर्णधार दिनेश चंडीमल बॉल टॅम्परिंगप्रकरणात दोषी ; एका सामन्यासाठी निलंबित सेंट लुशियात बॉल टॅम्परिंगचा प्रकार गाजल्यानंतर या प्रकरणाचं व्हिडीओ फुटेजही समोर आलं होतं . ज्यामध्ये चंडीमल चेंडुवर एक वस्तु लावताना दिसत होता . सामनाधिकारी जवागल श्रीनाथ यांच्या मते , “व्हिडीओ फुटेजमध्ये दिनेशने आपल्या खिशातून एक गोष्ट काढून ती आपल्या तोंडात टाकली व त्यानंतर त्याच वस्तुने बॉलला लकाकी देण्याचा प्रयत्न केला . याच आधारावर दिनेशवर कारवाई करण्यात आली आहे . ” त्यामुळे दिनेश चंडीमलने दिलेल्या आव्हानावर काय निर्णय घेतला जातो हे पाहणं महत्वाचं ठरणार आहे . दरम्यान ३ कसोटी सामन्यांच्या या मालिकेत वेस्ट इंडिज सध्या १ - ० अशा आघाडीवर आहे ."
entertainment,"शास्त्रीय संगीत , अन्य सुश्राव्य गायन - वादन मैफल किंवा गाण्यांच्या अन्य कार्यक्रमांना ‘रात्री दहा’च्या वेळेचा बडगा पोलीस यंत्रणेकडून दाखवला जातो . पण त्याच वेळी कानठळ्या बसवणारा आणि छातीत धडकी भरवणारा ‘डीजे’ , रस्त्यावरून जाणाऱ्या मिरवणुका , वरात , आवाजी फटाके फोडणे व अन्य गोंगाटाबाबत मात्र पोलीस यंत्रणा सौम्य धोरण स्वीकारते किंवा दुर्लक्ष करते . दक्ष नागरिकांकडून तक्रार केल्यानंतरच ते थांबविण्याची कार्यवाही केली जाते . प्रसिद्ध गायक राहुल देशपांडे यांनी अलीकडेच समाजमाध्यमांद्वारे याविषयी आपली जाहीर भूमिका मांडली होती . त्यानिमित्ताने . . गानसरस्वती किशोरीताई आमोणकर यांची मैफल रंगात आलेली . . किशोरीताईंसह रसिक श्रोतेही त्या स्वरवर्षांवात मंत्रमुग्ध झालेले असतात आणि अचानक रसभंग होतो . मैफल ‘आटपावी’ लागते . कारण रात्री दहाची मर्यादा . श्रोते हिरमुसले होऊन परततात . वेळ मर्यादेचा बडगा दाखवून ती मैफल ‘गुंडाळली’ जाते . किशोरीताई हे एक प्रातिनिधिक उदाहरण . वेळेच्या मर्यादेचा आणि त्यामुळे रंगलेली मैफल किंवा गाण्यांचा कार्यक्रम संपवावा लागल्याचा अनुभव किमान एकेकदा तरी अनेक दिग्गज गायकांसह अन्यही छोटय़ा - मोठय़ा गायकांनी नक्कीच घेतला असेल . तर दुसरीकडे रात्रीचे दहा वाजून गेले आहेत तरीही रस्त्यावरून उत्सवाच्या मिरवणुका किंवा लग्नाची वरात चालली आहे . कुठेतरी लग्नाच्या हळदीचा कार्यक्रम सुरू आहे आणि तिथे कानठळ्या बसतील व छातीत धडकी भरेल अशा आवाजात ‘डीजे’ वाजतोय . शांततेचा भंग करणारे फटाके वाजविण्यात येत आहेत . येथे मात्र वेळेची मर्यादा नाही . अनेकदा स्थानिक ‘बडय़ा’ धेंडांकडून हे सर्व बिनदिक्कत सुरू असते . कोणी दक्ष नागरिकाने पोलीस ठाण्यात तक्रार केली तर ‘आमच्याकडे पुरेसा स्टाफ नाही , आमची माणसे आम्ही पाठवतो , थोडय़ा वेळात होईल बंद’ अशी उत्तरे मिळतात . हा अनुभवही आपल्यापैकी प्रत्येकाला आला असेल . शास्त्रीय संगीत व गाण्याचे कार्यक्रम यांना एक न्याय आणि मिरवणुका , वरात व फटाके फोडणाऱ्यांना दुसरा न्याय असे चित्र सगळीकडेच दिसून येत आहे . याच दुजाभावाबाबत प्रसिद्ध गायक राहुल देशपांडे यांनी अलीकडेच समाजमाध्यमांवर आपल्या मनातील हा ‘राग’ जाहीरपणे व्यक्त केला . पोलिसांकडून संगीत मैफलींना मिळणाऱ्या दुटप्पी भूमिकेबाबत ‘फेसबुक’वर नाराजी व्यक्त केली होती . ‘वराती आणि मिरवणुकीतील डिस्को म्युझिक , डीजेचा धांगडिधगा आम्ही उशिरापर्यंत सहन करायचा . शास्त्रीय संगीताची मैफल मात्र रात्री दहाच्या जरा पुढे गेली की सर्वोच्च न्यायालयाचा हवाला देत स्थानिक पोलीस लगेच हजर होतात . असे का ? ’ , अशा शब्दांत राहुल देशपांडे यांनी आपला निषेध व्यक्त केला होता . ‘फेसबुक’वर राहुल देशपांडे यांच्या या पोस्टला जोरदार ‘लाइक्स’ मिळाल्या . सर्वानीच या भूमिकेशी सहमती दर्शविली . अनेकांनी ती पोस्ट शेअरही केली . राहुल देशपांडे यांच्या या पोस्टमुळे हा मुद्दा पुन्हा एकदा ऐरणीवर आला आहे . या आधीही काही गायक कलाकारांनी या विषयाबाबत आपली नाराजी प्रत्यक्ष किंवा अप्रत्यक्षपणे व्यक्त केली होती . मात्र तरीही यात कोणतीही सुधारणा किंवा फरक पडलेला नाही . कला आणि संस्कृती या फक्त भाषणातून बोलायच्या गोष्टी आहेत . प्रत्यक्षात कलेसाठी काहीही करायचे नसते किंवा कधी कधी काहीतरी केल्यासारखे दाखवायचे असते अशी निगरगट्ट मनोवृत्ती सर्वपक्षीय लोकप्रतिनिधी , राजकारणी आणि शासकीय यंत्रणांची झालेली आहे . कोणतेही तारतम्य न बाळगता शास्त्रीय संगीत व गाण्याच्या अन्य कार्यक्रमांना वेळेचा व कायद्याचा बडगा दाखविणारी पोलीस यंत्रणा मिरवणुका , वरात यातील धांगडधिंगा आणि फटाके वाजवण्याच्या बाबतीत अशी चपळता आणि कार्यक्षमता का दाखवत नाही , हा कलाकारांप्रमाणेच सर्वसामान्यांना पडलेला प्रश्न आहे . अपवाद वगळता पाश्चात्त्य संगीताच्या ‘ठणाणा’ कार्यक्रमांनाही वेळेच्या बंधनातून सवलत दिल्याची काही उदाहरणे आहेत , तशी काही उदाहरणे अर्थात अपवादात्मक स्वरूपात शास्त्रीय संगीत मैफल किंवा गाण्यांच्या कार्यक्रमांच्या बाबतीत असतीलही . पण हे सगळ्याच शास्त्रीय संगीत मैफली किंवा गाण्यांच्या कार्यक्रमाबाबत घडत नाही . शास्त्रीय संगीत महोत्सव किंवा अभिजात संगीताच्या मैफली करणाऱ्या अनेक संस्था आज महाराष्ट्रात आहेत . वर्षांनुवर्षे या संस्था शास्त्रीय संगीत प्रसारासाठी आणि शास्त्रीय संगीताचा आनंद रसिकांना मिळवून देण्यासाठी काम करत आहेत . या संस्थांकडून अशा मैफली किंवा कार्यक्रम आयोजित केले जात आहेत . पण त्यांना तसेच सुगम संगीत , भावसंगीत किंवा चित्रपट संगीतविषयक कार्यक्रम आयोजित करणाऱ्या आयोजकांनाही वेळेच्या मर्यादेचा बडगा सहन करावा लागत आहे . या मंडळींनी वेळोवेळी आपले म्हणणे शासनापर्यंत आणि संबंधित यंत्रणांपर्यंत पोहोचवलेही आहे . पण ‘कुंभकर्णी’ शासन आणि यंत्रणांनी त्याची दखल घेतलेली नाही . दखल घेतली असे दाखविले जाते , काही वेळेस स्थानिक पातळीवर अशा मैफली किंवा संगीत कार्यक्रमांबाबत ‘उदारता’ही दाखविली जाते . पण ते तात्पुरते असते . खरे तर याबाबत स्पष्ट आणि ठोस धोरण आखण्याची व त्यानुसार अंमलबजावणी करण्याची गरज आहे . शास्त्रीय संगीत मैफली , संगीतविषयक कार्यक्रम आयोजित करणाऱ्या संस्था , शास्त्रीय संगीताचे जतन आणि संवर्धनासाठी त्यांनी दिलेले योगदान , अशा मैफलीतून सहभागी होणारे मान्यवर आणि ज्येष्ठ गायक कलाकार यांचे योगदान या सगळ्याचा वेळेच्या मर्यादेचा बडगा उगारताना विचार झाला पाहिजे . पोलिसांनी त्याचे भान ठेवावे आणि तारतम्य बाळगावे , अशी कलाकार आणि सर्वसामान्य रसिक व आयोजकांची अपेक्षा आहे . तर दहाची वेळमर्यादा शास्त्रीय संगीत कलाकारांनी पाळली पाहिजे हे योग्यच आहे . मात्र मग त्याचबरोबर रात्री दहानंतर रस्त्यावरून धांगडधिंगा व डीजेच्या कानठळ्या बसविणाऱ्या आवाजातील मिरवणुका , वराती , फटाके फोडणे यालाही कठोरपणे कायद्याचा चाप लावलाच पाहिजे , अशी अपेक्षा कलाकारांकडून व्यक्त होते आहे . ‘किमान एक तासाची मुदत वाढवून मिळावी’ वेळेच्या मर्यादेमुळे मैफल आटोपती घ्यावी लागल्याचा अनुभव मीही घेतला आहे . त्यामुळे कलाकार आणि रसिक श्रोते दोघांचाही विरस होतो . अभिजात शास्त्रीय संगीताच्या मैफलींसाठी दहाच्या वेळेची मर्यादा शिथिल करण्यात यावी . अशा मैफलींसाठी किमान एक तासाची वेळ वाढवून देण्याबाबत विचार व्हावा . सगळ्यात महत्त्वाचे म्हणजे कार्यक्रम आयोजक , प्रेक्षक , सहभागी गायक कलाकार , कार्यक्रमातून भाषण करणारे वक्ते या सर्वानीच वेळेचे भान आणि तारतम्य बाळगावे . संगीत महोत्सव किंवा अशा प्रकारच्या शास्त्रीय संगीत मैफलीत काही वेळेस चार ते पाच कलाकार सहभागी झालेले असतात . कलाकार जास्त संख्येत असतील तर जो गायक मैफलीची सांगता करणार असेल त्याला साहजिकच कमी वेळ मिळतो . त्यामुळे ती संख्या मर्यादित ठेवता येईल का , त्याचाही विचार व्हावा . पंडित डॉ . अजय पोहनकर ‘न्यायव्यवस्थेची बंधने कलाकारांबरोबर इतरांनी पाळायलाच हवीत’ शास्त्रीय संगीताचे सादरीकरण हे निवांतपणे आणि कोणत्याही बंधनाशिवायच सादर करायचे असते . वेळेचे बंधन हे कलाकार आणि श्रोते या दोघांसाठीही विरस करणारे आहे , मात्र असे असले तरी सामाजिक व्यवस्था आणि न्यायव्यवस्थेने जी बंधने घालून दिली आहेत ती पाळली जावीतच . रात्री दहानंतर संगीत मैफली नकोत तसेच रस्त्यावरच्या वाहनांचे भोंगेसुद्धा वाजता कामा नयेत किंवा अन्य स्वरूपाचा कोणताही गोंगाट , धांगडधिंगा होऊ नये . शास्त्रीय संगीताच्या मैफिली या बंदिस्त सभागृहात घेण्यात आल्या तर मग त्याला वेळेचे बंधन राहणार नाही . त्या दृष्टीनेही विचार करून पाहायला हवे . आरती अंकलीकर टिकेकर ‘अभिजात शास्त्रीय संगीत मैफिलीसाठी तरी वेळेचे बंधन नको’ ‘शिवानंद स्वामी संगीत प्रतिष्ठान’तर्फे गेली ७५ वर्षे औंध येथे संगीत महोत्सवाचे आयोजन आम्ही करतो आहोत . औंधसारख्या मुंबईपासून दूर असलेल्या भागातील आणि परिसरातील रसिक श्रोत्यांसाठी हा महोत्सव निःशुल्क भरवण्यात येतो . त्यामुळे अशा कार्यक्रमांचे महत्व रसिकांच्या दृष्टीने औरच असतो . पण वेळेच्या बंधनामुळे कलाकार आणि रसिक श्रोते दोघांचाही रसभंग होतो ही गोष्ट खरी आहे . त्यामुळे अभिजात शास्त्रीय संगीत मैफिलीसाठी तरी वेळेच्या मर्यादेचे बंधन नसावे , असे वाटते . यावर सारासार विचार व्हायला हवा . अपूर्वा गोखले , सहसचिव - शिवानंद स्वामी संगीत प्रतिष्ठान"
entertainment,"मुंबई : राजन खान यांच्या कथेवर बेतलेल्या हलाल चित्रपटाच्या कथानकावर काही मुस्लीम संघटनांनी आक्षेप घेतला आहे . या चित्रपटामुळे समाजाच्या भावना दुखावत असून सेन्साॅरने या चित्रपटावर बंदी घालायला हवी अशी मागणी व लेखी पत्र या संघटनांनी दिले आहे . याच पार्श्वभूमीवर चित्रपटाचे निर्माते अमोल कागणे यांनी मुख्यमंत्री देवेंद्र फडणवीस आणि गृहमंत्री दीपक केसरकर यांची भेट घेतली . त्यावेळी या चित्रपटाला पोलीस संरक्षण देण्याची ग्वाही यांनी दिली . दीपक केसरकर म्हणतात . . याची माहीती देताना चित्रपटाचे निर्माते अमोल कागणे म्हणाले , वेगवेगळ्या संघटनांकडून दबाव येत असल्याने आम्ही मुख्यमंत्री देवेंद्र फडणवीस यांना भेटलो . त्यांनी आमची बाजू एेकून घेतली . त्यांनी या चित्रपटाला पोलीस संरक्षण द्यायचे कबूल केलं आहे . त्यानंतर आम्ही केसरकर यांनाही भेटलो . त्यांनीही मुंबईसह महाराष्ट्रात आवश्यक तेथे संरक्षण देण्याचे कबूल केले आहे . आम्ही शिवसेना नेते उद्धव ठाकरे यांनाही भेटलो . या सर्वच राजकीय पक्षांनी आम्हाला पाठिंबा दिला आहे . त्यामुळे हा चित्रपट उद्या म्हणजे शुक्रवारी प्रदर्शित होणार आहे . गेल्या काही दिवसांपासून या चित्रपटाच्या कथेबाबत वाद सुरू आहेत . राजन खान यांच्या अक्षर मानव संस्थेच्या कार्यालयातही मुस्लीम संघटनेच्या कार्यकर्त्यांनी घुसून राडा घालण्याचा प्रयत्न केला होता . त्यानंतर या चित्रपटाचे प्रदर्शन पुढे ढकलण्याची मागणीही होत होती . या संरक्षणामुळे या चित्रपट निर्मात्यांना आधार मिळाला आहे . हलाल हा मुस्लीम समाजाच्या तलाकवर भाष्य करतो ."
sports,"२३ ते २६ नोव्हेंबरदरम्यान इराणच्या गोरगान शहरात खेळवल्या जाणाऱ्या आशियाई कबड्डी अजिंक्यपद स्पर्धेत क्रीडाप्रेमींना भारत विरुद्ध पाकिस्तान सामन्याचा थरार अनुभवता येणार आहे . या स्पर्धेत १० संघ भाग घेणार असून , भारताचा समावेश अ गटात करण्यात आला आहे . या गटात भारताला पाकिस्तानविरुद्ध दोन हात करावे लागणार आहेत . अशी असेल पुरुष खेळाडूंसाठी स्पर्धेतली गटवारी – अ गट – भारत , पाकिस्तान , जपान , इराक , अफगाणिस्तान ब गट – इराण , दक्षिण कोरिया , श्रीलंका , थायलंड , तुर्कमेनिस्तान महिला खेळाडूंसाठी स्पर्धेतली गटवारी – अ गट – भारत , थायलंड , दक्षिण कोरिया , चीन तैपेई , तुर्कमेनिस्तान ब गट – इराण , श्रीलंका , जपान , इराक , पाकिस्तान या स्पर्धेचं अंतिम वेळापत्रक अजुनही जाहीर करण्यात आलेलं नाहीये . या स्पर्धेसाठी भारताने आपला संघ जाहीर केला असून इराण आणि पाकिस्तान यांच्याकडून भारताला कडवी टक्कर मिळण्याची शक्यता आहेत . कबड्डी अजिंक्यपद स्पर्धेसाठी भारताचा पुरुष संघ – अजय ठाकूर ( कर्णधार ) , दिपक निवास हुडा , महेंद्रसिंह ढाका , मणिंदर सिंह , मोहीत छिल्लर , नितीन तोमर , प्रदीप नरवाल , राहुल चौधरी , रोहीत कुमार , सचिन , संदीप नरवाल , सुरींदर नाडा , सुरजीत , विशाल भारद्वाज कबड्डी अजिंक्यपद स्पर्धेसाठी भारतीय महिलांचा संघ – अभिलाषा म्हात्रे ( कर्णधार ) , कांचनज्योती दीक्षित , कविता , मनप्रीत कौर , मारिया मोनिका , पायल चौधरी , प्रियांका , प्रियांका नेगी , रणदीप कौर खेरा , रितु , साक्षी कुमारी , सायली जाधव , शमा परवीन , सोनिया"
lifestyle,"Happy Fathers Day 2018 . आई - वडिलांशी असणारं नात्यांचं समीकरण हे प्रत्येकासाठीच वेगळं असतं . प्रत्येकाच्या आयुष्यात या दोन व्यक्तींचं महत्त्व हे शब्दांतही व्यक्त करणं तसं कठीणच . अशा या नात्यांमध्ये आईशी सहसा मुलं जास्त सहजपणे वावरतात , तिच्याकडे व्यक्त होतात . पण , बाबांसोबत वागताना किंबहुना त्यांच्यासमोर नुसतं उभं राहायलासुद्धा काहीजणांची भंबेरी उडते . अर्थात ही आदरयुक्त भीती असते . बाबांशी असणाऱ्या नात्यात मैत्रीचा शिरकाव होण्यासाठी तसा बराच वेळ दवडतो . काहीजण याला अपवादही ठरतात . असो , शेवटी बाबांविषयी सांगावं आणि बोलावं तितकं कमीच . त्यामुळे यंदाच्या फादर्स डेच्या निमित्ताने बाबांप्रती असणारं तुमचं प्रेम व्यक्त करायचं असेल तर त्यांना एखादी छानशी भेटवस्तू द्या . मुख्य म्हणजे भेटवस्तू लहान असो किंवा मोठी , त्यामागे दडलेल्या भावना तुमच्या बाबांपर्यंत पोहोचल्या म्हणजे मिळवलं . आता तुम्ही म्हणाल बाबांना भेटवस्तू देणं म्हणजे आणखी एक परीक्षा… . घाबरण्याची गरज नाही , कारण आता आपण अशा काही भेटवस्तूंवर नजर टाकणार आहोत , ज्या तुम्ही फादर्स डेच्या निमित्ताने बाबांना भेट स्वरुपात देऊ शकता . FIFA World Cup 2018 : …म्हणून स्पर्धेसाठी पात्र ठरूनही भारतीय संघ खेळला नाही १९५०चा वर्ल्डकप ! * तुमच्यातल्या दडलेल्या कलाकाराला जागं करत एखादं सुरेख भेटकार्ड तयार करणं हा कधीही सर्वात सोपा आणि आवडीचा मार्ग . मुख्य म्हणजे आपल्या पठ्ठ्याची किंवा परीराणीची कलाकारी पाहून बाबाही भारावतील यात शंका नाही . * पार्टी वगैरे आमच्या पिढीला आवडत नाही , असं म्हणणाऱ्या बाबांच्याच पिढीला या संकल्पनेचं कौतुक असतं . तर मग , त्यांच्यासाठी आणि त्यांच्या मित्रमंडळींसाठी एका खास पार्टीचं आयोजन करणं हासुद्धा उत्तम पर्याय आहे . * ट्रेकिंग , सायकलिंग , फिटनेस या सर्व गोष्टींकडे तुमच्या सुपरस्टार बाबांचा कल असेल , तर त्यांच्यासाठी एखादी चांगल्या ब्रँडची सायकल , ट्रेकिंगचे शूज किंवा त्याच्याशी निगडीत एखादं उपकरण तुम्ही भेट देऊ शकता . * नव्या तंत्रज्ञानाशी बाबांची चांगली मैत्री असेल तर त्यांना एखादा टॅब , आयपॅड , लॅपटॉप भेट देण्याचा पर्यायही वाईट नाही . * जुन्या पिढीचा आवडीचा छंद म्हणजे अनमोल गोष्टींचा संग्रह . याच अनमोल गोष्टींप्रती असणारं त्यांचं प्रेम ओळखत बाबांसाठी तुम्ही एखादी छानशी जुनी गोष्ट त्यांना भेट स्वरुपात देऊ शकता . * फोटोग्राफीची आवड असणाऱ्या बाबांसाठी तुम्ही छानसा कॅमेरा भेट देऊ शकता . मुळात बाबांनी टीपलेल्या काही जुन्या - नव्या फोटोंचा कोलाज , एखादा व्हिडिओ तयार करुन त्यांच लहानसं स्क्रीनिंगही तुम्ही बाबांसाठी आयोजित करु शकता . * खेळाची आवड कोणाला नसते ? काय म्हणता , तुमच्याही बाबांना खेळाची आवड आहे . तर मग त्यांच्यासाठी त्यांच्याच आवडीच्या खेळाशी निगडीत एखादी गोष्ट भेट म्हणून द्या . * घड्याळ , एखाद्या चांगल्या ब्रँडचा गॉगल , पर्फ्युम या गोष्टी बाबांना आवडतातच . त्यामुळे डोक्यात भेटवस्तू घेण्यासाठीचे असंख्य प्रश्न असतील तर हे पर्याय कधीही उत्तम . * वाचनाची आवड असणाऱ्या गटात तुमचेही बाबा येत असतील तर त्यांच्या आवडत्या लेखकाचा एखादा कथासंग्रह किंवा त्यांना आवडेल अशा पठडीतील एखादं पुस्तक त्यांना भेट द्या . * चित्रपट किंवा नाटक पाहण्यास बाबांचं प्राधान्य असेल , तर ते पाहण्यासाठी त्यांना घेऊन जा . नेहमीच डेटवर जाण्यासाठी खास व्यक्तीची साथ तुम्हाला मिळेलच . पण , एक खास दिवस बाबांसाठी , आयुष्यातील अतिशय महत्त्वाच्या डेटसाठी नक्कीच राखून ठेवा ."
lifestyle,आपला चेहरा हे आपल्या सौंदर्याचे प्रतिबिंब असते असे आपण अनेकदा ऐकतो . चेहरा उजळ आणि सुंदर दिसण्यासाठी त्याची काळजी घेणे महत्त्वाचे आहे . काळजी म्हणजे सतत पार्लरमध्ये जाऊन त्याच्यावर विविध उपचारांचा मारा करणे असे नाही तर अगदी सोप्या उपायांनीही आपला चेहरा सुंदर आणि उजळ दिसू शकतो . आपण दिवसभर अनेक ठिकाणी फिरतो तेव्हा आपल्या नकळत याठिकाणी असलेले प्रदूषण थेट आपल्या चेहऱ्यावर बसते . अनेकदा गडबडीत आपण चेहरा धुण्याचे विसरतो . मात्र दिवसातून किमान दोन वेळा तेही फेसवॉशने चेहरा धुणे आवश्यक आहे . त्यामुळे त्वचा तर चांगली राहतेच पण आपल्यालाही फ्रेश वाटते . तुम्हाला रसायने असलेला फेसवॉश वापरायचा नसल्यास तुम्ही चेहरा धुण्यासाठी काही नैसर्गिक पर्यायही निवडू शकता . त्वचेतील आर्द्रता टिकून राहण्यास मदत – नियमितपणे तुम्ही चेहऱ्याची त्वचा साफ केलीत तर त्वचा चांगली राहण्यास मदत होते . त्यामुळे तुमची त्वचा मऊ आणि चमकदार दिसते . फेसवॉशमुळे त्वचेवरील मृत पेशी निघून जाण्यास मदत होते आणि त्वचेला नैसर्गिक आर्द्रता मिळते . मृत त्वचा निघून जाण्यास मदत – चेहरा धुतल्याने केवळ घाण आणि तेल निघून जाते असे नाही तर चेहऱ्यावरील कोरडे झालेला भाग आणि मृत पेशी निघून जाण्यासही मदत होते . तसेच चेहरा धुण्यासाठी फेसवॉश वापरल्याने चेहरा मऊ आणि तेजस्वी होण्यास मदत होते . तरुण दिसण्यास मदत – तुम्ही वेळच्या वेळी चेहरा योग्य पद्धतीने धुतल्यास त्यावरील अनावश्यक घटक निघून जाण्यास मदत होते . त्यामुळे त्वचा योग्य पद्धतीने श्वास घेऊ शकते . यामुळे तुमच्या त्वचेतील आर्द्रता टिकून राहण्यास मदत होते आणि तुम्ही नकळत तरुण दिसता . रक्ताभिसरण क्रिया सुधारते – चेहरा धुताना आपण चेहऱ्यावरुन काही वेळा हात फिरवतो . त्यामुळे याठिकाणच्या पेशी कार्यरत होतात आणि तेथील रक्ताभिसरण क्रिया सुधारण्यास मदत होते . रक्ताभिसरण चांगले झाल्यास त्वचेवर एक वेगळाच ग्लो येतो .
entertainment,"चित्रपटात दरोडा दाखवायची पद्धत हॉलीवूडने पल्प फिक्शनमधून उचलली . त्यामध्ये जर नायक बँकेत दरोडा घालणारा असेल तर त्याच्याभोवतीच्या वाईट आर्थिक परिस्थितीवरचा तोडगा म्हणून त्याच्याकडून हे कृत्य घडविले जाई . नैतिकदृष्टय़ा दरोडा वाईट असल्याने चोरलेल्या आयत्या पैशांची विल्हेवाट सामाजिक कामांसाठी करणारा रॉबिनहूडी हिरो दाखवून प्रेक्षकाला त्याबाबत सहानुभूती दाखविली जाई . आता नायक जर पोलीस असेल तर त्याच्याकडून खलनायकांच्या अतिकुशल दरोडय़ाचे सारेच मनसुबे नायकाच्या चलाख मेंदूद्वारे बिघडविले जात . मग अमेरिकेत १९६०च्या दशकापासून इतके बँकदरोडे पडले की त्यातील चलाख दरोडय़ांवर सिनेमाच निघत राहिले . नव्वदीच्या दशकामध्ये दरोडा चित्रपटांची जमात क्वेन्टीन टेरेन्टीनो याने अंतर्बाह्य़ बदलून टाकली . मग दरोडय़ाभोवती गुंफलेल्या माणसांद्वारे मनोरंजनाची आतषबाजी करणारे कलात्मक सिनेमे यायला लागले . आंधळ्यांपासून थेरडय़ांनी बँक लुटण्याच्या चित्रपटांमध्ये व्यक्तिरेखांची उभारणी , अत्यंत बावळट किंवा अत्यंत हुशार व्यक्तींच एकत्रीकरण , आर्थिक किंवा सामाजिक विपन्नावस्था अनुभवणाऱ्या प्रमुख व्यक्तिरेखा आणि अचूक योगायोगांवर घडत किंवा बिघडत जाणारा कथापट यांनी सिनेमा येत राहिले . टेरेन्टीनोच्या सिनेमातील दरोडे बिघडतात . ब्रिटिश दिग्दर्शक गाय रिचीच्या चित्रपटांत दरोडेखोर तिरकस विनोद निर्माण करतात . जेसन स्टेथम अभिनित चित्रपटांत हाणामारीच्या असंख्य शक्यता तयारच असतात . या सगळ्यांपेक्षा वेगळे दरोडेपट स्टीव्हन सोडरबर्ग याच्या चित्रपटांत असतात . ओशन इलेव्हन या जुन्या चित्रपटाचा रिमेक करून वर त्याचे सिक्वेल काढणाऱ्या सोडरबर्गच्या चित्रपटांत योगायोगांसोबत चलाख आणि अतिडोकेबाज व्यक्तिरेखा खच्चून भरलेल्या असतात . अवघड प्रमेय उकलणाऱ्या गणितज्ज्ञाच्या थाटात ते दरोडय़ाचा कार्यक्रम आखतात आणि त्यानुरूप मार्गाला लागतात . काही वर्षांपूर्वी सिनेमा दिग्दर्शनातून निवृत्ती घेणाऱ्या या चित्रकर्त्यांने मध्यंतरी टीव्हीसाठी काम करून मोठय़ा पडद्यावर पुनरागमन करीत ‘लोगन लकी’सारखा देखणा दरोडेपट तयार केला आहे . हॉलीवूडच्या स्टुडिओ यंत्रणेला झुगारून स्वतंत्र वितरण व्यवस्था उभारत सोडरबर्गने हा चित्रपट जगभर पोहोचविण्याचा प्रयत्न केला . भारतात तो आला तेव्हा त्याच्यासोबत लागलेल्या मोठय़ा हॉलीवूड चित्रपटांच्या गर्दीत तो प्रसिद्धीत कमी पडला . काही दिवसांपूर्वी टाइम साप्ताहिकाने तयार केलेल्या अलीकडच्या सवरेत्कृष्ट दरोडेपटांच्या यादीत या चित्रपटाला प्रथम क्रमांक देऊन त्याची कल्ट हीट बनण्याची पूर्ण तयारी करून दिली आहे . सोडरबर्गचा हा चित्रपट ओशन मालिका आणि त्याआधीच्या कलात्मक - व्यावसायिक चित्रपटांच्या सीमारेषेवर वावरणाऱ्या सिनेमांहून अधिक रंजक आणि वेगळा आहे . इथे जिमी ( चॅनिंग टॅटम ) आणि क्लाईड ( अॅडम ड्रायव्हर ) हे लोगन बंधू आणि त्यांच्या उत्कृष्ट नशिबाची गोष्ट सांगितली आहे . जिमी हा पायाने अधू असून एका भल्यामोठय़ा रेसिंग कार स्टेडिअमच्या गटारवाहिन्या दुरुस्ती करणाऱ्या कंपनीत तो काम करीत आहे . क्लाईडचा डावा हात कापण्यात आलेला असल्याने कृत्रिम हाताद्वारे तो एका बारमध्ये मद्य देण्याच्या कार्यात गुंतलेला आहे . जिमीची पत्नी बॉबी ( केटी होम ) त्याला सोडून दुसरे लग्न करून गेलेली आहे आणि या दोघांचे अपत्य असलेली मुलगीही बॉबीकडेच वाढत आहे . जिमीला नोकरीवरून काढून टाकण्याचे घाटले जाते , तेव्हा तो आपला एकहाती भाऊ आणि पाताळयंत्री बहीण मिली ( रायली कियोह ) यांना सोबत घेऊन दरोडा टाकायची योजना आखतो . या दरोडय़ामध्ये तो तुरुंगात असलेल्या जो बँग ( डॅनियल क्रेग ) या स्फोटके बनविण्यातील तज्ज्ञाची मदत घेतो . जो बँग आपल्या दोघा सडाफटिंग भावांना यात सहभागी करून घेण्यासाठी लोगान बंधूंना तयार करतो . ही मोठी दरोडेखोर सेना स्टेडिअममध्ये कार रेसिंगदरम्यान सट्टय़ांवर जमा होणाऱ्या अगणित रकमेला पळवण्यासाठी जिमीची योजना पुढे नेण्यास सज्ज होते आणि नानाविध क्लृप्त्यांची पोतडी उघडण्यास सुरुवात होते . क्लाईडचे निरुपद्रवी गुन्हा करून तुरुंगात जाणे . तेथून जो याला काही काळासाठी तरुंगातून पळण्यास मदत करणे या गोष्टींपासून अनेक घटना दरोडय़ासाठी साहाय्यकारी कशा ठरतील हे चित्रपट प्रत्यक्षात अनुभवणे गरजेचे आहे . इथल्या विनोदाची पातळी धारदार नाही . तरी प्रत्यक्ष दरोडय़ाच्या वेळी जो याचे दैनंदिन वापराच्या साध्या गोष्टीतून स्फोटक बनविताना गणित सोडवून दाखवितानाचे दृश्य , क्लाइड आणि इतरांची दरोडादरम्यान टोकाला जाऊ पाहणारी क्षुल्लक भांडणे ही सारी जमलेली रंजनभट्टी आहे . सोडरबर्गच्या चित्रपटांतील सर्वच कलाकार नाणावलेले असतात . इथेही पहिल्या फळीतील डॅनियल क्रेग , चॅनिंग टॅटम , हिलरी स्वँक , केटी होम यांसोबत अॅडम ड्रायव्हर यांच्या अभिनयाची स्पर्धा पाहायला मिळते . पटकथेपासून ते दृश्याकर्षकतेसाठी यंदाच्या उत्तम चित्रपटांमध्ये लोगन लकीचा समावेश होऊ शकतो . आपल्याकडच्या चित्रगृहात हमखास चुकलेल्या प्रेक्षकांनी जरूर या दरोडा उद्योगाची झलक अनुभवायला हवी ."
sports,"फैझ , अक्षय यांचे झुंजार शतक ; दुसऱ्या डावात छत्तीसगड ४ बाद २८ तब्बल तीन साखळी सामन्यांत विजयापासून वंचित विदर्भाला रणजी करंडक क्रिकेट स्पर्धेच्या चौथ्या सामन्यात छत्तीसगडविरुद्ध विजयाची संधी चालून आली आहे . फैझ फजल आणि अक्षय वाडकर यांच्या शतकी खेळीच्या जोरावर विदर्भाने पहिल्या डावात शंभर धावांची आघाडी घेत ६ बाद ३३२ धावांवर डाव घोषित केला . तिसऱ्या दिवसअखेर फलंदाजीला आलेल्या छत्तीसगडने चार बाद २८ धावा केल्या असून त्यांचा संघ अद्याप ७२ धावांनी पिछाडीवर आहे . विदर्भाच्या आदित्य ठाकरेच्या भेदक माऱ्यामुळे छत्तीसगडला पहिल्या डावात २३२ धावांपर्यंत मजल मारता आली . विदर्भाची सुरुवात मात्र निराशाजनक झाली . दोन गडी केवळ चार धावांवर बाद झाले . मात्र , कर्णधार फैझ व अक्षयने दुसऱ्या दिवशी संयमी खेळी साकारत विदर्भाचा डाव सांभाळला . दिवसअखेर ३ बाद ११९ धावांपर्यंत पोहोचवले . मात्र ४६ षटकांत ३ बाद अशी बिकट स्थिती असताना फैझ आणि अक्षयने २७२ धावांची भागीदारी करत विदर्भाला सन्माजनक धावसंख्या उभारण्यात मोलाचे योगदान दिले आणि तिसरा दिवस गाजवला . फैझ नाबाद ५३ आणि अक्षय ४८ धावांवर असताना तिसऱ्या दिवशीच्या खेळाला सुरुवात झाली . सामना सुरू होताच अक्षयने अर्धशतक पूर्ण केले . त्यानंतर सावधपणे खेळत त्याने २०८ चेंडूंत शतक झळकवले . त्यापाठोपाठ फैझनेही शतक पूर्ण केले . फैझला सुमित रुईकरने झेलबाद केले . फैझने ३०२ चेंडूत २१ चौकार आणि एक षटकारच्या मदतीने १४६ धावा केल्या . त्यानंतर रणजी करंडक स्पध्रेत पदार्पण करणारा मोहित काळे चार धावा करून परतला , तर ललित यादव ७ धावांवर बाद झाला . दरम्यान , शंभर धावांची आघाडी घेतल्यावर विदर्भाने डाव घोषित केला . अक्षय १४४ धावांवर नाबाद होता . दुसऱ्या डावात फलंदाजीला आलेल्या छत्तीसगडच्या सलामीवीर साहिल गुप्ताचा पहिल्या षटकाच्या दुसऱ्या चेंडूवर ललित यादवने त्रिफळा उडवला , तर यश ठाकूरने संजीत देसाईला चार धावावर बाद केले . आशुतोष सिंग आणि कर्णधार हरप्रीतसिंग भाटिया झटपट तंबूत रवाना झाले . दिवसअखेर छत्तीसगडने चार बाद २८ धावा केल्या असून ७२ धावांनी पिछाडीवर आहे . संक्षिप्त धावफलक"
sports,"मोनॅको : क्रीडा विश्वातील महान धावपटू उसेन बोल्ट आणि जिम्नॅस्ट सिमोनी बिल्स यांची प्रतिष्ठेच्या लॉरेस जागतिक पुरस्कारात वर्षातील सर्वोत्कृष्ट खेळाडू म्हणून निवड करण्यात आली . खेळामधील ' ऑस्कर ' म्हणून या पुरस्कारांची ओळख आहे . बोल्टने विक्रमी चौथ्यांदा हा पुरस्कार पटकावला . यापूर्वी बोल्ट 2009,10 आणि 13 मध्ये या पुरस्काराचा मानकरी ठरला होता . टेनिसपटू रॉजर फेडरर , सेरेना विल्यम्स , साहसी क्रीडापटू केली स्लॅटर यांनीही हा पुरस्कार यापूर्वी चार वेळा पटकावला आहे . बोल्टला सर्वकालिक सर्वोत्तम धावपटू मायकेल जॉन्सनच्या हस्ते हा पुरस्कार प्रदान करण्यात आला . बोल्टप्रमाणेच ऑलिंपिकमध्ये जिम्नॅस्टिक क्रीडा प्रकारात सर्वोत्तम कामगिरी करणारी सिमोनी बिलेस महिला विभागात सर्वोत्तम खेळाडू ठरली . रियो ऑलिंपिकमध्ये तिने चार सुवर्ण आणि एक ब्रॉंझ अशी एकूण पाच पदके मिळविली . ऑलिंपिकमधील सर्वकालिन सर्वोत्तम खेळाडू म्हणून ओळख असलेल्या जलतरणपटू मायकेल फेल्प्सला जोरदार पुनरागमन करणारा खेळाडू म्हणून गौरविण्यात आले . पुनरागमनाच्या स्पर्धेत त्याने पाच सुवर्णपदकांची कमाई केली . ' फॉर्म्युला वन ' मधील जगज्जेता निको रॉसबर्ग यालदेखील ' ब्रेक थ्रू ऑफ दि इयर ' पुरस्काराने गौरविण्यात आले . यापूर्वी 2014 आणि 2015 मध्ये उपविजेता राहिल्यानंतर गेल्यावर्षी रॉसबर्गने प्रथमच विजेतेपदाला गवसणी घातली होती . अन्य पुरस्कार बीआट्रिस व्हिओ : अपंग खेळाडू ऑलिंपिक रिफ्युजी टीम : प्रेरणा पुरस्कार वेव्हज फॉर चेंज : सर्वोत्कृष्ट क्रीडा कार्यक्रम रचेल ऑथर्टन : ऍक्शन स्पोर्टसमन लिस्टर सिटी : ऍचिव्हमेंट पुरस्कार शिकागो क्लब : सर्वोत्कृष्ट संघ बार्सिलोना 12 वर्षांखालील संघ : पहिला विशेष क्रीडा पुरस्कार सध्या ऍथलेटिक्स क्षेत्रात उसेन बोल्ट आणि उसेन बोल्ट याचेच नाव गाजत आहे . त्याची कामगिरीदेखील तशीच असल्यामुळे तो सर्वोत्तम धावपटू आहे , यात शंकाच नाही . पण , माझ्यासाठी अजूनही जेसी ओवेन्सच सर्वोत्तम आहे . - मायकेल जॉन्सन , माजी महान धावपटू ."
lifestyle,"ऑनलाइन पेमेंट करणाऱ्यांसाठी पेटीएम हे महत्त्वाचं अॅप्लीकेशन आहे . डिजीटल वॉलेट कंपनी पेटीएमने आपल्या ग्राहकांसाठी My Payments नावाचं एक नवं फिचर आणलं आहे . कंपनीने हे फिचर पेटीएमद्वारे मोठ्या रकमेचा व्यवहार करणाऱ्यांसाठी ( Heavy Transaction ) आणलं आहे . या फिचरद्वारे आता वॉलेटमध्ये पैसे न टाकताही एका बॅंक खात्यातून दुसऱ्या बॅंक खात्यात पैसे पाठवता येणार आहेत . तसंच बॅंकेत पैसे ट्रान्सफर केल्यानंतर कोणतंही अतिरिक्त शुल्क आकारलं जाणार नाही . नेट बॅंकिंगप्रमाणे हे फिचर काम करेल . ब्लॉगद्वारे पेटीएमने याबाबत माहिती दिली आहे . कंपनीचं हे फिचर अॅन्ड्रॉइड ग्राहकांसाठी आहे . यापूर्वी पेटीएमद्वारे बॅंकेत पैसे टाकण्यासाठी ग्राहकांना आपल्या पेटीएम वॉलेटमध्ये पैसे टाकावे लागत होते . त्यानंतर बॅंकेत पैसे टाकण्यासाठी बॅंकेचा तपशील द्यावा लागायचा , आणि जर ग्राहकांच्या पेटीएम वॉलेटमध्ये KYC प्रक्रिया पूर्ण झाली असेल तरच ते पैसे बॅंक खात्यात ट्रान्सफर करता यायचे . याशिवाय आधी पेटीएमद्वारे बॅंकेत पैसे टाकल्यास 3 टक्के अतिरिक्त शुल्क द्यावं लागत होतं ."
entertainment,"सनी लिओनी सध्या आपल्या कुटुंबियांसोबत मेक्सिकोत सुट्ट्या व्यतीत करत आहे . सनीनं दत्तक घेतलेल्या निशाचा तिसरा वाढदिवस आहे . निशाचा वाढदिवस स्पेशल व्हावा यासाठी सनीनं मेक्सिकोत तिचा वाढदिवस साजरा केला आहे . ‘ती जगातील सर्वात सुंदर परी आहे . माझ्या आयुष्यावर दाटलेल्या काळ्या ढगांचं सावट तिनं आपल्या प्रकाशानं दूर केलं आहे , असं म्हणत सनीनं निशाचा सुंदर फोटो शेअर केला . सनीच्या पतीनं देखील निशाचा फोटो शेअर केला . ‘आमच्या आनंदाचं खरं कारण तुच आहे’ , असं म्हणत त्यानं छोट्या निशाला वाढदिवासाच्या शुभेच्छा दिल्या आहेत . जुलै २०१७ मध्ये सनीनं लातूरमधील २१ महिन्यांच्या निशाला दत्तक घेतलं होतं . महाराष्ट्रातल्या अनाथ अश्रमातून त्यांनी निशाला दत्तक घेतलं होतं . साधरण दोन वर्षांपूर्वी त्यांनी अनाथ आश्रमाला भेट दिली होती , तेव्हा चिमुकल्या निशाला पाहताचक्षणी ते दोघंही तिच्या प्रेमात पडले . निशाला दत्तक घेण्याचा मानस तेव्हापासून दोघांनी बोलून दाखवला होता . अखेर २०१७ मध्ये सर्व कायदेशीर प्रक्रिया पूर्ण करून निशाला डॅनिअल आणि सनीनं दत्तक घेतलं . निशा समंजस झाली की तिला आपण एक दिवस लातूरला नक्की घेऊन जाऊ असंही डॅनिअल एका मुलाखतीत म्हणाला होता ."
lifestyle,"बेड ही अशी जागा आहे जिथे प्रत्येकजण आपल्या मनाचा राजा असतो . म्हणजे दिवसभराच्या धावपळीनंतर आराम करण्याची हक्काची जागा म्हणजे बेड . त्यामुळे कधी एकदा बेडवर जाऊन पडतोय असं सर्वांनाच होते . आणि एकदा का झोपण्यासाठी आपण बेडवर गेलो की कसेही लोळत पडतो . कोणी छताकडे तोंड करुन , कोणी एखाद्या कुशीवर तर कोणी पालथे झोपतात . मात्र , यापैकी पालथे झोपणाऱ्यांनी वेळीच सावध होणे गरजेचे आहे . म्हणजे काही काळासाठी पालथे झोपल्यास हरकत नाही . मात्र , दीर्घकाळ किंवा रात्रभर पालथे झोपणे शरीरासाठी अपायकारक असते . मणक्यावरील ताण वाढतो पोटावर झोपल्याने मणक्यावर वाईट परिणाम होतो . पोटावर झोपताना मणक्यावर येणार ताण हा छताकडे तोंड करुन झोपताना येणाऱ्या ताणापेक्षा अधिक असतो . याचे मुख्य कारण म्हणजे तुम्ही पोटावर झोपता तेव्हा पोटावर अधिक भार येतो त्यामुळे मणका वाकला जातो . मणका हा शरीराचा मुख्य आधार असतो . शरीरातील सर्व महत्वाच्या अवयवांकडे जाणाऱ्या मज्जातंतू मणक्याशी संबंधित असतात . त्यामुळे मणक्यावर ताण आल्यास शरीराचा इतर भाग बधीर होऊन वेदना होण्याची शक्यता असते . पाठीवर वाईट प्रभाव मणक्याच्या दुखण्याबरोबरच पोटावर झोपल्यामुळे सांधे दुखणे , मानेच्या वेदना आणि पाठदुखीची समस्या होऊ शकते . त्यामुळे झोप पूर्ण करणे अशक्य होते . अपूर्ण झोपेमुळे दिवसभर थकवा जाणवत राहतो . मानेच्या वेदना पोटावर झोपताना तुम्ही डोके उजवीकडे किंवा डावीकडे करुन झोपता . त्यामुळे मणका आणि मान एका सरळ रेषेत नसतात . तुम्हाला मान वळवावी लागते त्यामुळे मानेवर ताण येतो आणि मान दुखते . हे दुखणे एका रात्रीत होत नसले तरी सतत पोटावर झोपणाऱ्यांना मानेचा त्रास जाणवतोच . पोटावर झोपल्याने होणाऱ्या मानेच्या आजारांपैकी सर्वात जास्त त्रासदायक आजाराला हार्नियेटेड डिस्क म्हणतात . गर्भवती महिलांसाठी धोकादायक गर्भवती महिलांनी बाळा होण्याच्या काही महिन्याआधीपासून पोटावर झोपणे टाळावे असं म्हणतात . मात्र , गर्भधारण केल्यापासून त्यांनी पोटावर झोपणे टाळायला हवे . पोटावर झोपल्याने सर्व वजन गर्भावर जाते . तसेच मणक्यावर ताण आल्याने पाठ दुखीचा त्रास होऊ शकतो . त्याचप्रमाणे पोटावर झोपल्याने गर्भातील बाळाला हलचाल करायला जागा मिळत नाही . २०१२मधील एका वैद्यकिय अभ्यासानुसार गरोदर महिलांनी डाव्या कुशीवर झोपल्यास गर्भाला होणारा रक्तपुरवठा फायद्याचा असतो ."
lifestyle,"मर्सिडिज असे नुसते म्हटले तरी आपल्या डोळ्यासमोर अतिशय अलिशान अशी कार येते . मर्सिडिजने नुकतीच आपली आणखी एक ल्कझरियस कार लाँच केली असून त्या कारचे नाव Mercedes - AMG S 63 कूपे असे आहे . याआधी कंपनीने ई क्लास रेंजची टॉप मॉडेल लाँच केली होती . या गाडीचं इंजिन ६१२ हॉर्सपावरच्या ताकदीचे आहे . याबरोबरज हे इंजिन ९०० न्यूटन मीटर टॉर्क जनरेट करते . इंजिनला ९ स्पीड ऑटोमॅटिक ट्रान्समिशन देण्यात आले आहे . ० ते १०० किलोमीटर प्रति तास हा स्पीड घेण्यासाठी या कारला केवळ ३ . ५ सेकंद लागतात . या गाडीचा टॉप स्पीड २५० किलोमीटर प्रति तास इतका आहे . या कारमध्ये नव्या ग्रिल्स आणि मोठे एअर इनटेकर्स लावण्यात आले आहेत . तसेच कारला १९ इंचाचे अलॉय व्हिल्स ही देण्यात आले आहेत . सध्या या कारचे मर्यादित युनिट्स भारतात विक्री केले जाणार आहेत . या कारमध्ये लेदर आणि मागील सिटवर बॅकरेस्ट्स आहेत . या कारला १२ . ३ इंच टीएफटी वाइडस्क्रीन कलर डिस्प्ले देण्यात आला आहे . या कारमध्ये ४ लिटर Twin - Turbo , V8 इंजिन देण्यात आले आहे . या कारची किंमत २ . ५५ कोटी रुपये ठेवण्यात आली आहे ."
entertainment,"वैभव मांगले या हरहुन्नरी कलाकाराने स्त्री व्यक्तिरेखा साकारलेली ‘माझे पती सौभाग्यवती’ मालिका सर्व प्रेक्षकांचा निरोप घेणार आहे . ही मालिका जुलै महिन्यात संपणार असून त्याऐवजी एक नवी मालिका तुमच्या भेटीला येईल . गेल्यावर्षी २८ सप्टेंबरला ‘माझे पती सौभाग्यवती’ ही मालिका सुरु झाली होती . या मालिकेची कथा एका स्ट्रगलर अभिनेत्याची होती . यात वैभव मांगलेने दोन व्यक्तीरेखा साकारलेल्या आहेत . एक म्हणजे वैभव आणि दुसरी व्यक्तिरेखा म्हणजे लक्ष्मीची . तर वैभवच्या पत्नीची भूमिका नंदिता धुरी हिने साकारली आहे . दरम्यान , वैभवला नक्की कोणती चिंता सतावतेय असा प्रश्न त्याच्या पत्नीला पडला असून ती त्याचा शोध घेतेय . अशी कथा सध्या मालिकेत सुरु आहे . याचा अर्थ काही दिवसातच वैभवच्या पत्नीला सर्व सत्य कळेल आणि त्याचे खरे रुपही लोकांसमोर येईल . यावर मालिकेचा शेवट होईल . ‘माझे पती सौभाग्यवती’ मालिका जरी तुमचा निरोप घेत असली तरी येत्या १८ जूलैपासून रात्री ८ . ३० वा . ‘खुलता कळी खुलेना’ ही नवीन मालिका तुमच्या भेटीस येत आहे . या मालिकेचा पहिला प्रोमो नुकताच लॉन्च करण्यात आला . या मालिकेत ओमप्रकाश शिंदे आणि मयुरी देशमुख ही नवी जोडी आपल्याला पाहायला मिळेल . प्रोमो पाहता ही मालिका प्रेमावर आधारित असलेले याबाबत काही शंकना नाही . काही नात्यांना नाव नसतं ही या मालिकेची टॅग लाईन असून याची कथा काय असेल याबद्दलची उत्सुकता निर्माण झाली आहे ."
entertainment,"एकीकडे झहीर खान - सागरिकाच्या लग्नाची चर्चा असतानाच आता बॉलिवूडची आणखी एक जोडी पुढच्या वर्षी जुलैमध्ये विवाहबंधनात अडकणार असल्याची माहिती समोर येत आहे . ‘स्पॉटबॉय ई’ या वेबसाइटने दिलेल्या माहितीनुसार अभिनेत्री अमिषा पटेलचा भाऊ अश्मित आणि त्याची प्रेयसी मेहेक चहल पुढच्या वर्षी विवाहबद्ध होणार आहेत . दोघांचा नुकताच साखरपुडा झाला . गेल्या दोन वर्षांपासून ते एकमेकांना डेट करत असून आता लग्नापूर्वी लिव्ह इनमध्ये राहत आहेत . मुंबईतील वांद्रे येथील मेहेकच्या घरी हे दोघे लिव्ह इनमध्ये राहत आहेत . मेहेकने लग्नाच्या शॉपिंगलाही सुरुवात केली आहे . मुंबईत लग्न व्हावं अशी मेहेकची इच्छा आहे , तर अश्मितला पॅरिसमध्ये लग्न करायचे आहे . अश्मितचे नातेवाईक आणि मित्रमैत्रिणी पॅरिसमध्येच राहत असल्याने तेथेच लग्नसोहळा पार पडावा , अशी त्याची इच्छा आहे . त्यामुळे विवाहस्थळ अद्याप निश्चित झाले नाही . वाचा : …अन् झहीरच्या कुटुंबियांनी मागिवली ‘चक दे इंडिया’ची सीडी दोघेही एकमेकांना बारा वर्षांपासून ओळखतात . ऑगस्टमध्ये युरोप टूरच्यावेळी अश्मितने तिला प्रपोज केलं . १२ वर्षांच्या या नात्याबद्दल बोलताना मेहेक सांगितले होते की , ‘माझ्यासाठी हे खूप आश्चर्यकारक होतं आणि त्याक्षणी मी स्तब्ध झाले . आम्ही युरोपमध्ये सुट्ट्यांचा आनंद घेत होतो आणि त्याने ती अंगठी लपवली होती . रोमॅण्टिक सरप्राईज प्लॅन करुन त्याने माझं मन जिंकलं . मैत्रीपासून सुरु झालेल्या या नात्याचं प्रेमात रुपांतर झालं आणि आता आम्ही लग्न करणार आहोत . ’ ‘बिग बॉस’ या रिअॅलिटी शोमध्ये दोघांनीही भाग घेतला होता . चौथ्या सिझनमध्ये अश्मित आणि वीणा मलिकच्या अफेअरच्या बऱ्याच चर्चा रंगल्या होत्या . तर मेहेक शोच्या पाचव्या सिझनमध्ये दिसली . त्यानंतर ‘पावर कपल’ या रिअॅलिटी शोमध्येही दोघांना पाहिलं गेलं . त्यानंतर ‘पावर कपल’ या रिअॅलिटी शोमध्ये दोघे एकत्र दिसले होते ."
entertainment,"क्रिकेटची पंढरी असेलल्या लॉर्ड्सवर भारत आणि यजमान इंग्लंड यांच्यामध्ये दुसऱ्या कसोटीच्या पहिल्याच दिवशी पावसाने हजेरी लावली . त्यामुळे क्रिकेटपटूंबरोबरच चाहत्यांचीही निराशा झाल्याचं पाहायला मिळालं होतं . मात्र याच पावसाच्या निमित्ताने क्रिकेट आणि बॉलिवूड विश्वातील दोन दिग्गज व्यक्तींची भेट झाल्याचं पाहायला मिळालं . भारत - इंग्लंड यांचा सामना पाहण्यासाठी आणि भारताला प्रोत्साहन देण्यासाठी बॉलिवूड अभिनेता रणवीर सिंहने लॉर्ड्सच्या मैदानावर हजेरी लावली होती . मात्र ऐनवेळी आलेल्या पावसामुळे रणवीरला हा सामना पाहता आला नाही . त्यामुळे रणवीरच्या नशिबात सामना पाहणं नसलं तरी मास्टरब्लास्टर सचिन तेंडूलकर याची भेट घेणं होतं . त्यानुसार या ठिकाणी रणवीर आणि सचिन यांची भेट झाली . या भेटीचे काही फोटोही सोशल मीडियावर व्हायरल झाले आहेत . रणवीरने या मैदानावरील दोन फोटो शेअर केले असून एका फोटोमध्ये तो एकटाच दिसून येत आहे . तर दुसऱ्या फोटोमध्ये त्याच्याबरोबर सचिन तेंडूलकर आणि चित्रपट दिग्दर्शक कबीर खान दिसून येत आहे . रणवीरप्रमाणेच कबीरनेही काही फोटो शेअर केले असून त्याला साजेसं कॅप्शन दिलं आहे . सचिन ज्यावेळी ९ वर्षांचा होता त्यावेळी म्हणजे १९८३मध्ये कपिल देव यांनी सामना जिंकून वर्ल्ड कप उचलला होता . त्यावेळी हा विश्वकप पाहून सचिन प्रोत्साहित झाला आणि त्याने देशासाठी स्वतःला झोकून दिलं , असं कबीर यांनी म्हटलं आहे ."
lifestyle,"पहिल्या तीन रुग्णांवर उपचार सुरू एचआयव्ही विषाणूंवर नियंत्रण आणण्यासाठी देशपातळीवर वेगवेगळ्या योजना राबविल्या जात असताना एचआयव्ही रुग्णांच्या संख्येत घट होत असल्याचे दिसत आहे . मात्र तिसऱ्या पातळीवर पोहोचलेल्या एचआयव्हीबाधित रुग्णांचा बचाव करणे कठीण असते . यावर तोडगा काढत ‘मुंबई राज्य एड्स नियंत्रण सोसायटी’ने दुसऱ्या पातळीवरील औषधांना दाद न देणाऱ्या रुग्णांसाठी मोफत उपचार सुरू केले आहेत . रुग्णालयात ही उपचार पद्धती सुरू करण्यात आली आहे , असे मुंबई राज्य एड्स नियंत्रण सोसायटीच्या जनमाहिती अधिकारी डॉ . श्रीकला आचार्य यांनी सांगितले . एचआयव्हीचा विषाणू पांढऱ्या रक्तपेशींमधील सीडीफोर लिम्फोसाइटवर हल्ला करीत असल्यामुळे रुग्ण आपली रोगप्रतिकारक शक्ती गमावून बसतो आणि इतर कोणत्याही जंतुसंसर्गाला बळी पडतो . यामध्ये सीडीफोर ३५० पेक्षा कमी असेल तर उपचार सुरू केले जातात . पहिल्या आणि दुसऱ्या पातळीवरील रुग्णांवर शासकीय रुग्णालयात मोफत उपचार केले जातात . मात्र शासकीय रुग्णालयात तिसऱ्या पातळीवर उपचार केले जात नव्हते . खासगी रुग्णालयात यावर उपचार केले जात आहेत . मात्र यासाठी रुग्णाला वर्षांला सुमारे दोन लाख रुपये खर्च करावा लागत असे . रुग्णालयात यावरील उपचार पद्धती मोफत सुरू केल्यामुळे एचआयव्ही रोगावर नियंत्रण आणण्यासाठी अधिक मदत होईल , असे डॉ . आचार्य यांनी सांगितले . नागर आणि डॉ . प्रिया पाटील यांचे मंडळ काम करीत आहे . सध्या दुसऱ्या स्तरावर २०९१ रुग्ण असून यांच्यावर उपचार पद्धती सुरू आहे . काही महिन्यांच्या अंतराने या रुग्णांचा सीडीफोर तपासला जातो आणि विषाणूंचा प्रसाराची मोजणी केली जाते ."
lifestyle,"दोन आठवडयांपूर्वी कॅलिफोर्नियात दिमाखदार सोहळयात अॅपलने लाँच केलेले iPhone XS आणि iPhone XS मॅक्स हे दोन्ही फोन विक्रीसाठी भारतात उपलब्ध झाले आहेत . अॅपलचे हे दोन्ही फोन लाँच झाल्यापासून चर्चेत आहेत . iPhone XS हा iPhone X चे पुढचे अपग्रेडेड व्हर्जन आहे तर iPhone XS मॅक्स हा iPhone XS पेक्षा एक पाऊल पुढे आहे . अॅपलच्या दोन्ही लेटेस्ट iPhone मध्ये ओएलईडी डिस्पले आहे . या दोन्ही नव्या आयफोनमध्ये A12 बायोनिक चिप देण्यात आली आहे . त्यामुळे Animoji , फोटोज आणि पोट्रेट मोडमध्ये अमुलाग्र बदल करू शकतो . अॅपलच्या दोन्ही फोनमध्ये अनेक नवीन फिचर्स आहेत . iPhone XS – ५ . ८ इंच OLED डिस्पले , २४३६ X ११२५ पिक्सल रेसोल्युशन , A12 बायोनिक चीपसेट , ६४ जीबी / 256जीबी / 512 जीबी स्टोअरेज क्षमता आहे . १२ एमपी + १२एमपी रेअर कॅमरा , आयओएस १२ iPhone XS ६४ जीबीच्या भारतातील फोनची किंमत ९९ , ९०० रुपये आहे . iPhone XS मॅक्स ६४ जीबीच्या भारतातील फोनची किंमत १ लाख ९ हजार ९०० रुपये आहे . iPhone XS तुम्ही जुन्या iPhone X च्या शेजारी ठेवला तर तो तितका नवीन , ओरिजनल वाटणार नाही . अॅपलने फोनचा लूक , रंगावर जास्त मेहनत घेतलीय . साईडला स्टेनलेस स्टील फ्रेम आणि सोनेरी रंगाची कडा आहे . iPhone XS तीन रंगांमध्ये उपलब्ध आहे . आयफोन ५ एस पासून अॅपलने सोनेरी रंगाचा वापर सुरु केला . नव्या iPhone XS मध्ये व्हिडिओ पाहताना एक वेगळा आनंद मिळतो . अॅपलच्या दोन्ही iPhone XS आणि iPhone XS मॅक्स या दोन्ही फोनचा वेग प्रचंड असून कॅमेरा तंत्रज्ञानातही लक्षणीय प्रगती केली आहे . A12 बायोनिक चीपमुळे हा वेग वाढला आहे तसेच या दोन्ही फोनमध्ये डयुअल सीमची सोय आहे . iPhone Xs आणि iPhone Xs Max हा आतापर्यंतचा सर्वात वेगवान आयफोन असल्याचा दावा कंपनीने लाँचच्यावेळी केला होता . हे आयफोन पहिल्या आयफोनपेक्षा ३० टक्के अधिक वेगवान आहेत असे कंपनीने लाँचच्यावेळी सांगितले होते आता हे फोन वापरणाऱ्यांनाही तसाच अनुभव येत आहे ."
lifestyle,"केंद्र सरकारच्या महत्त्वाकांक्षी आयुष्मान भारत राष्ट्रीय आरोग्य संरक्षण योजना लागू होताच किमान दहा हजार नवे रोजगार निर्माण होतील . या योजनेनुसार दहा कोटी गरीब कुटुंबांना वर्षांला पाच लाख रुपयांचे आरोग्य विमा कवच उपलब्ध होणार आहे . याबाबत रुग्णांना मदत करण्यासाठी खासगी व सरकारी रुग्णालयांमध्ये एक लाख आयुष्मान मित्र नियुक्त केले जाणार आहेत . याबाबत आरोग्य मंत्रालयाने कौशल विकास मंत्रालयाशी करार केला आहे . अशी सुविधा असलेल्या रुग्णालयांमध्ये हे आयुष्मान मित्र संबंधित रुग्ण व रुग्णालय यांच्यात समन्वयाचे काम करतील . ते रुग्णालयात एक कक्ष सुरू करून त्यांच्या कागदपत्रांची छाननी करतील . खासगी व सरकारी अशी वीस हजार रुग्णालये या योजनेशी जोडण्यात आल्याचे अधिकाऱ्यांनी सांगितले . गेल्या वर्षी अर्थसंकल्पात या योजनेची घोषणा करण्यात आली होती . केंद्राने याबाबत लाभार्थी नोंद घेणे सुरू केले आहे . त्यानुसार सर्व लाभार्थीना पत्रे दिली जाणार असून , त्यांना एक कोड दिला जाईल . त्या आधारे त्याची पडताळणी व पात्रता निश्चित केली जाणार आहे . खासगी रुग्णालयांसाठी ही योजना राबविणे सक्तीचे नसल्याचे स्पष्टीकरण नुकतेच सरकारने दिले आहे . तसेच यासाठी किमान दहा खाटांचे रुग्णालय हवे , ही अट घालण्यात आली आहे . अर्थात त्यात लवचीकता असून गरज असल्यास राज्ये ही अट शिथिल करू शकतात ."
entertainment,"सिनेमंत्र प्रॉडक्शन आणि सम्राज टॉकीज ६ जुलै , २०१८ ला ‘माझा अगडबम’ हा मेगा बजेट चित्रपट प्रदर्शित करीत आहेत . रितेश देशमुखच्या ' लई भारी ' सारखी दमदार व उत्तम कलाकृती देणाऱ्या , शालिनी ठाकरे यांनी आपले नवे उद्यम ‘सम्राज टॉकीज’ विषयी बोलताना सांगितले , “सम्राज टॉकीजमागील मूळ कल्पना ही दर्जेदार मराठी साहित्याला प्रोत्साहन देणे आहे . जे उत्तम प्रकाशन अभावी हरवत चालले आहे . ” सुपरहिट ‘अगडबम’ चित्रपटाच्या पुढील भागाची घोषणा झाल्यापासून , चाहते उत्सुकतेने या भागाच्या प्रतिक्षेत आहेत . गृहिणीची भूमिका साकारत तृप्ती भोईर व तिच्या पतीची भूमिकेत सुबोध भावे , या चित्रपटातून प्रेक्षकांना एका सुखद आणि भावनिक सफारीचा अनुभव देतील . ही कथा आपणास एक मुलगी , सून , व बायको म्हणून तिच्याकडून असणाऱ्या अपेक्षांना पतीच्या पाठींब्यासह सामोरी जाणाऱ्या नायिकेच्या विविध अडचणी आणि विनोदाची सफर घडविते . एका अलौकिक विनोदाची झालर असणारी ही कथा दिग्दर्शिका तृप्ती भोईर या चित्रपटातून मांडत आहेत . ‘माझा अगडबम ‘ चित्रपटात तृप्ती भोईर , सुबोध भावे , उषा नाडकर्णी , जयवंत वाडकर , तानाजी गलगुंडे आणि डॉ . विलास उझवणे अशा दमदार कलाकारांची फळी असून खुद्द तृप्ती भोईर यांनी हा चित्रपट दिग्दर्शित केला आहे . तृप्ती भोईर फिल्म्स , सिनेमंत्र आणि सम्राज टॉकीज निर्मित ‘माझा अगडबम‘ ६ जुलै , २०१८ रोजी चित्रपटगृहात प्रदर्शित होत आहे . आपण एका क्लिकवर ताजे अपडेट्स आपल्या मोबाईलमध्येही मिळवू शकता ."
lifestyle,"मोबाईल कंपन्यांमध्ये सध्या जोरदार स्पर्धा सुरु आहे . आपल्या उत्पादनाचा बाजारात खप वाढावा यासाठी कंपन्या अनेक नवनवीन ऑफर्स जाहीर करतात . सध्या ऑनलाईन खरेदीही मोठ्या प्रमाणात वाढलेली असताना बाजारात आपली उत्पादने खपावीत यासाठी सॅमसंगने आपल्या उत्पादनांच्या किंमतीत घट केली आहे . स्मार्टफोनच्या किंमती कंपनीने जवळपास ५ हजार रुपयांपर्यंत कमी केल्याने ग्राहकांसाठी ही अतिशय आनंदाची बातमी आहे . सॅमसंग गॅलॅक्सी J 7 प्राइम हा फोन लाँच केल्यानंतर त्याची किंमत १८ , ७९० रुपये होती . या किंमतीत ४ , ८९० रुपयांची घट करण्यात आली असून तो आता ग्राहकांना १३ , ९०० रुपयांना उपलब्ध होणार आहे . याबरोबरच सॅमसंग गॅलॅक्सी J7 नेक्स्ट हा फोन ११ , ४९० रुपयांना होता . त्याची किंमत आता १ हजार रुपयांनी कमी करण्यात आली असल्याचे कंपनीने जाहीर केले आहे . सॅमसंग गॅलॅक्सी J 7 प्राइम या फोनची फिचर्स आकर्षक असून ग्राहकांमध्ये या फोनची बरीच चलती आहे . ३ जीबी रॅम असलेल्या या फोनला ३२ जीबी मेमरी देण्यात आली आहे . याशिवाय २५६ जीबीपर्यंत ही मेमरी एक्पांड करता येते . मोबाईलचा कॅमेरा ८ मेगापिक्सलचा असून अँड्रॉईड ६ . ० . १ हे व्हर्जन वापरण्यात येत आहे . सॅमसंग गॅलॅक्सी J7 नेक्स्ट मध्ये ५ . ५ इंचाची स्क्रीन देण्यात आली असून याला एचडी सुपर एमोलेड डिस्प्ले देण्यात आला आहे . या फोनची रॅम २ जीबी असून फोनची इंटरनल मेमरी १६ जीबी आणि एक्स्पांडेबल मेमरी २५६ जीबी आहे . या फोनमध्ये फ्लॅश असलेला १३ मेगापिक्सलचा कॅमेरा देण्यात आला आहे . तर सेल्फी आणि व्हिडिओ कॉलिंगसाठी फोनमध्ये एलईडी फ्लॅश आणि ५ मेगापिक्सलचा कॅमेरा देण्यात आला आहे ."
entertainment,"सआदत हसन मंटो असं नाव घेतलं की अनेकांच्याच डोळ्यांसमोर उभ्या राहतात त्या म्हणजे त्यांच्या लेखणीतून साकारलेल्या काही अद्वितीय कथा आणि त्यांचं साहित्य . एका लेखकाची लेखणीही शस्त्राइतकीच प्रभावी आणि वेळीस बोचरी असते हे त्यांच्या लेखणीतून वेळोवेळी प्रतीत होत राहिलं . समाजातून जाणिवपूर्वक वगळल्या जाणाऱ्या विषयांना हात घालत त्या विषयांवर आपल्या शब्दांतून वक्तव्य करणाऱ्या मंटो या महान लेखकाच्या आयुष्यावर आधारित एक चित्रपट लवकच प्रेक्षकांच्या भेटीला येणार आहे . नुकताच या चित्रपटाचा टीझर प्रदर्शित करण्यात आला आहे . कान चित्रपट महोत्सवात नंदिता दास दिग्दर्शित ‘मंटो’ या चित्रपटातचं स्क्रिनिंगग होण्यापूर्वीच हा टीझर प्रेक्षकांच्या भेटीला आला . ज्यामध्ये ‘मंटो’ ही भूमिका साकारणाऱ्या अभिनेता नवाझुद्दीन सिद्दीकीच्या अभिनयावर अनेकांच्याच नजरा खिळल्या आहेत . आपल्या आजुबाजूला होणाऱ्या प्रत्येक गोष्टीविषयी मंटो यांचं असणारं मत आणि त्यावेळी समाजातून त्यांना झालेला विरोध , कुटुंबियांची त्यांच्याविषयीची मतं या सर्व गोष्टींवर या चित्रपटातून प्रकाश टाकण्यात आला आहे . वाचा : ‘who added whom first ? ’ - फेसबुकने जुळवलेल्या एका लग्नाची गोष्ट काही गोष्टींवर उघडपणे आपले विचार मांडताना त्यात भाषेच्या सीमा न येऊ देता मंटो यांनी आपले विचार सर्वांपर्यंत पोहोचवणं सुरुच ठेवलं . पण , त्यावेळी त्यांच्या खासगी आयुष्यात नेमकं कोणतं वादळ आलं होतं , याचं सुरेख चित्रण ‘मंटो’मधून करण्यात आलं आहे . ‘गुलाम थे तो आजादी का ख्वाब देखते थे , आजाद हुए तो… . ’ , ‘आखिर मे अफसाने ही रह जाते है और उनके किरदार…’ , टीझरमधील अशी सुरेखं वाक्य काळजाचा ठाव घेत आहेत . त्याशिवाय मंटो हे कोडं नेमकं आहे तरी काय हे उलगडण्याचा या कलाकारांचा प्रयत्न प्रेक्षकांमध्येही बरंचं कुतूहल निर्माण करुन जात आहे . जवळपास दहा वर्षांपूर्वी नंदिता दास हिने नवाझुद्दीन सिद्दीकीच्या साथिने ‘फिराक’ हा चित्रपट प्रेक्षकांच्या भेटीला आणला होता . या चित्रपटाच्या निमित्ताने नंदिताने दिग्दर्शन क्षेत्रात पदार्पण केलं होतं . आता हीच जोडी एका असामान्य व्यक्तीच्या आयुष्याचा कधीही न पाहिलेला प्रवास रुपेरी पडद्यावर मांडण्यासाठी सज्ज झाली आहे ."
sports,"एकीकडे क्रिकेटची लोकप्रियता टिकून आहे एवढेच नव्हे तर वाढत आहे . दुसऱ्या बाजूला देशातील क्रिकेटचे व्यवस्थापन करणारे भारतीय क्रिकेट नियामक मंडळ ( बीसीसीआय ) मात्र सातत्याने वादाच्या भोवऱ्यात सापडत आहे . आता तर सर्वोच्च न्यायालयानेच त्याच्या कारभाराबाबत ताशेरे ओढले आहेत . या विषयासंबंधी वेगवेगळ्या भूमिका मांडणारे हे लेख . - - - - - - - - - - - - - - - - - - - - - क्रिकेटची लोकप्रियता वाढविली सुधीर आपटे एखाद्या व्यक्तीने किंवा संस्थेने उत्तुंग यश संपादन केले , की बऱ्याच लोकांना ते सहन होत नाही ; मग त्या यशात लबाडीचा किंवा भ्रष्टाचाराचा कसा मोठा वाटा आहे , याची चर्चा अहमहमिकेने चालते . ‘बीसीसीआय’च्या बाबतीत तसे झाले आहे . न्या . लोढा समितीने या संस्थेला आरोपीच्या पिंजऱ्यात उभे केले आहे आणि ही ‘टोळी’ कोणतेही नियम पाळत नाही , तेव्हा त्यांना सर्व नियमांच्या चौकटीत बसवून त्यांचे हातपाय बांधून त्यांना कारभार करणे भाग पाडणे आवश्यक आहे , असे जनतेचे मत करून देण्यात आले आहे . माध्यमेही त्याला खतपाणी घालत आहेत . वास्तव काय आहे ? ज्या खेळात आपण जागतिक पातळी गाठली आहे आणि जवळजवळ सर्वश्रेष्ठ संघ अशी प्रतिमा आपण निर्माण करू शकलो आहे , असा क्रिकेट हा एकच खेळ . या कर्तबगारीचे श्रेय खुल्या मनाने कोणाला द्यायला हवे ? अर्थातच बीसीसीआयला . अगदी लहान मुलांच्यातील कौशल्यवाढीला वाव देऊन भारतीय क्रिकेटचा पाया ही संस्था भक्कम करते . याशिवाय रणजी आणि दुलीप ट्रॉफी स्पर्धा उत्तम आयोजन करून खेळल्या जातात . यातून अनेक नवे आणि सर्व थरातील खेळाडू तयार होत आहेत . इतर सर्व खेळात खेळाडूंना चांगल्या सुविधा पुरवल्या जात नाहीत , अशी नेहमीची तक्रार असते . याउलट क्रिकेटरचौना उत्तम सुविधा दिल्यामुळे बीसीसीआयला टीकेला सामोरे जावे लागते ; पण क्रिकेटपासून मिळणारा बराचसा पैसा परत क्रिकेटच्या सुधारणांसाठी वापरण्यामुळेच क्रिकेटची भारतात सर्वांगीण प्रगती झाली आणि त्यामुळे क्रिकेटची लोकप्रियता टिकून राहिली , ती बीसीसीआयमुळे . निवड समितीत भारतातील सर्व विभागांना प्रतिनिधित्व देण्याचा प्रयत्न होतो . पूर्वी संघ निवडीमध्ये वशिलेबाजीचा आरोप नेहमी केला जात असे ; पण अलीकडे काही वर्षांत एखादा स्टुअर्ट बिन्नीचा अपवाद सोडला तर अशा टीकेला बीसीसीआयने वाव दिलेला नाही . ( आणि स्टुअर्ट बिन्नी प्रकरणात त्याचे वडील रॉजर बिन्नी यांना ‘हितसंबंधांमधील परस्परविरोध’ या मुद्द्यावर लगेचच राजीनामा द्यावा लागला ) संघातील सर्व खेळाडूंची निवड गुणवत्तेवरच केली जाते . भारतात गेल्या काही वर्षांत जागतिक दर्जाची स्टेडियस बांधण्यात आली . यामध्ये प्रांतीय संघटनांना बीसीसीआयने आर्थिक व तांत्रिक मदत केली . एमआरएफ ही द्रुतगती गोलंदाज तयार करणारी अकॅडमी जरी एका खासगी टायर कंपनीने चालू केली तरी बीसीसीआयने त्यात भाग घेऊन या संस्थेचे हात बळकट केले आहेत . एकंदरीत बीसीसीआयने भारतीय क्रिकेटसाठी मोलाचे योगदान दिले आहे , याबद्दल वाद नसावा . श्रीनिवासन या अतिमहत्त्वाकांक्षी माणसाने अनेक क्षेत्रात लुडबूड करायचा प्रयत्न केल्यामुळे आणि जावईप्रेमामुळे बीसीसीआय बदनाम झाली होती ; पण त्यांची कारकीर्द तहहयात चालू राहू शकली नाही आणि त्यांना अध्यक्षपदावरून दूर व्हावे लागले . बीसीसीआय ही धुतल्या तांदळासारखी स्वच्छ संस्था आहे , असे नाही . त्यांचे आर्थिक व्यवहार कदाचित पूर्णपणे पारदर्शक नसतील आणि त्यावर बंधने आणून ही संस्था आदर्श करण्याचा प्रयत्न जरूर करावा ; पण सर्वच प्रक्रियांमध्ये हस्तक्षेप करून चांगल्या चालवलेल्या संस्थेमध्ये उलथापालथ करण्याचा प्रयत्न होऊ नये . - - - - - - - - - - - - - - - - - - - - - - - - - - - - - ही तर निव्वळ कंपूशाही ! शैलेश नागवेकर भारतीय क्रिकेट नियामक संघटना अर्थात बीसीसीआयचे राजकारण व्यक्तिकेंद्रित असते . फार लांबची उदाहरणे नकोत ; पण गेल्या तीन वर्षांत एन . श्रीनवासन , शशांक मनोहर , जगमोहन दालमिया आणि अनुराग ठाकूर असे चार अध्यक्ष झाले ; पण श्रीनिवासन यांचा हेकेखोरपणा आणि हुकूमशाही याचे परिणाम आता भोगावे लागत आहेत . खरे तर बीसीसीआयची घटना चौकटीतील आहे , या चौकटीबाहेर कोणी जाऊ शकत नाही ; पण चौकटीचा त्रिकोण करण्यात आला आणि आता त्याचे सर्व कोन एवढे बिघडले आहेत , की बीसीसीआय प्रशासनाचे अस्तित्वच धोक्यात आले . एक काळ असा होता , की खेळाडूंचा सत्कार करायला पैसे नव्हते ; पण आता तिजोरी भरभरून वाहत आहे . प्रशासकांनी पैसा आणला ; पण त्याबरोबर शिस्त आणणे महत्त्वाचे होते . २०१३ च्या आयपीएलमधील सट्टेबाजीचा मुद्दा राहिला बाजूला ; पण बीसीसीआय प्रशासकांना अस्तित्वाची लढाई लढावी लागते आहे . सर्वोच्च न्यायालयाने याच बीबीसीसीआयमध्ये नेमके काय चालले आहे त्यांचा कारभार कसा चालतो , पारदर्शकता आहे की नाही , यासाठी लोढा समिती नियुक्त केली . आणि या समितीने व्यापक अभ्यास करून काही माजी खेळाडूंशी चर्चा करूनच शिफारशी तयार केल्या आणि झाकली मूठ उघडली . आत्तापर्यंत सर्वोत्तम वाटणारा कारभार हाच का ? बीसीसीआयने क्रिकेटच्या प्रसारासाठी कार्य केले , यात दुमत नाही . देशात विविध ठिकाणी आंतरराष्ट्रीय दर्जाची स्टेडियम तयार झाली ; पण प्रसार करत असताना आणि सुविधा देत असताना कोणाला झुकते माप तर कोणावर आकस तर ठेवण्यात आला नाही ना , अशी शंका लोढा समितीला आली , प्रश्न सुविधांचा नाही , तर पैशाचा आहे . एखादा करार करताना त्यामध्ये पारदर्शकता ठेवण्यात आली होती का ? सर्वोच्च न्यायालयानेही हाच मुद्दा उचलून धरला . ‘आयपीएल’पासून मिळणारा पैसा वाढत गेला आणि तेथूनच खऱ्या अर्थाने नजर लागली . ललित मोदी यांनी आयपीएल गंगा सुरू केली ; पण काही संघांच्या मालकी हक्कांमध्ये त्यांचा प्रत्यक्ष वा अप्रत्यक्ष सहभाग त्या वेळी श्रीनिवासन यांना खटकत होता . त्यानंतर आयपीएल कार्यालयात , ललित मोदी राहात असलेल्या हॉटेलच्या रूममध्ये छापेही पडले होते . मोदी गेले श्रीनिवासन आले . जावईकृपा करण्याच्या उपद्व्यापात त्यांना पदावरून जावे लागले . एकंदरीत , बीसीसीआयकडे येणारा पैसा यास कारणीभूत असल्याचे दिसते . त्यामुळेच सर्वोच्च न्यायालयाने यापुढे जो मोठा करार होणार आहे , त्यासाठी ताकही फुंकून प्यायला हवे , यासाठी प्रयत्न केले . आयपीएल आणि संघ मालक तसेच मीडिया हक्क यांचा दहा वर्षांचा करार २०१६ मध्ये संपत आहे . पुढचा दहा वर्षांचा करार होणार आहे . मोठमोठ्या कंपन्या , मीडिया हक्क मिळण्यास उत्सुक आहेत . त्यामध्ये कोणतीही गफलत होऊ नये , असे सर्वोच्च न्यायालयाला वाटते . म्हणूनच त्यांनी प्रत्येक आर्थिक व्यवहारात कॅगच्या प्रतिनिधींचा समावेश करण्याची शिफारस मान्य केली . बीसीसीआयकडून सर्व खर्चाची माहिती त्यांच्या संकेतस्थळावर प्रसिद्ध करते तरी लोढा समिती आणि सर्वोच्च न्यायालयाचा त्यांच्यावर विश्वास का बसत नाही हा प्रश्न सर्वसामान्यांनाही पडतो ."
lifestyle,"आहारात फळे , पालेभाज्या आणि कडधान्ये यांचा समावेश करण्याबरोबरच कॉफीपान करणे कमी रक्तदाबावर परिणामकारक ठरत असल्याचे नुकत्याच करण्यात आलेल्या एका संशोधनात स्पष्ट झाले आहे . कमी रक्तदाब असलेल्या व्यक्तींनी शरीरातील सोडियमची मात्रा घटविणे आवश्यक असते . त्याचप्रमाणे पोटॅशिअम असणारी फळे , पालेभाज्य , कडधान्ये यांचे सेवन करणे उच्च रक्तदाब असलेल्या व्यक्तींनाही लाभदायक ठरत असल्याचे दक्षिण कॅलिफोर्निया विद्यापीठातील संशोधिका अॅलिसिया मॅकडोनोफ यांनी स्पष्ट केले . उच्च रक्तदाब ही जगभरातील मोठी समस्या आहे . जगभरातील एक अब्ज लोकांना उच्च रक्तदाबाचा त्रास आहे . उच्च रक्तदाबामुळे ५१ टक्के लोकांचा पक्षाघात तर ४५ टक्के लोकांचा हृदयविकाराने मृत्यू होत असल्याचे जागतिक आरोग्य संघटनेने म्हटले आहे . संशोधकांनी या विषयावर संशोधन केले आहे . शरीर सोडियमचा वापर करून रक्तातील पोटॅशिअमवर नियंत्रण ठेवण्याचा प्रयत्न करते . त्यामुळे हृदय , पेशी आणि रक्तवाहिन्या यांचे कार्य सुरळीतपणे पार पडते . कमी रक्तदाब असलेल्या व्यक्ती मोठय़ा प्रमाणात सोडियमयुक्त आहार वाढवितात आणि त्याच वेळी शरीरातील पोटॅशिअमच्या प्रमाणाकडे दुर्लक्ष केले जाते ."
sports,"भारतीय पथकप्रमुख राकेश गुप्ता यांची ग्वाही ; जागतिक आरोग्य संघटनेकडून जाहीर उपाययोजनांची कठोर अंमलबजावणी होणार ब्राझीलमधील झिका रोगाच्या प्रादुर्भावामुळे जगातील अनेक नामवंत खेळाडू आगामी ऑलिम्पिक क्रीडा स्पर्धेतून माघार घेत असले , तरी भारतीय खेळाडूंची योग्य रीतीने काळजी घेतली जाईल , असे भारतीय पथकप्रमुख राकेश गुप्ता यांनी सांगितले . ‘‘जागतिक आरोग्य महासंघाकडून सहभागी प्रत्येक देशाच्या ऑलिम्पिक महासंघाकडे या रोगाबाबत सविस्तर माहिती आली आहे . या रोगाबरोबरच अन्य काही रोगांपासून कसा बचाव करायचा याबाबतही मार्गदर्शक सूचना आल्या आहेत , ’’ असे गुप्ता यांनी सांगितले . ते म्हणाले , ‘‘ही माहिती आम्ही देशातील सर्व खेळांच्या राष्ट्रीय संघटनांकडे पाठवली आहे . आम्ही प्रत्येक खेळाडूंना रोगप्रतिबंधक औषधे देणार आहोत . तसेच प्रत्येक खेळाडूला पूर्ण बाह्य़ांचा टी शर्ट देणार आहोत . अद्याप कोणत्याही खेळाडूकडून या संदर्भात तक्रार आलेली नाही . त्यामुळे भारतीय खेळाडूंचा तेथील सहभाग सुसह्य़ होईल , अशी मला आशा आहे . ’’ गोल्फमधील जागतिक क्रमवारीतील अव्वल मानांकित खेळाडू जेसन डे याने झिका रोगाच्या कारणास्तव या स्पर्धेतून माघार घेतली आहे . गोल्फमधील अॅडम स्कॉट , लुइस ओस्थुझिन , चार्ल श्वार्तेझेल , ग्रॅहॅम मॅकडोवेल , विजय सिंग , रॉरी मॅकलोराय यांनी यापूर्वीच या स्पर्धेतून माघार घेतली आहे . तिजॉय व्हान गार्डरेन ( सायकलिंग ) , स्टीफन क्युरी ( बास्केटबॉल ) या अमेरिकन खेळाडूंनीही स्पर्धेकडे पाठ फिरविली आहे . ‘‘रिओ येथील स्पर्धेत गतवेळच्या स्पर्धेपेक्षा यंदा पदकांमध्ये दुपटीने वाढ होईल . सायना नेहवाल ( बॅडमिंटन ) , जितू राय ( नेमबाजी ) , विकास कृष्णन ( बॉक्सिंग ) यांच्याबरोबरच टेनिस दुहेरी , तिरंदाजी , कुस्ती , भारतीय पुरुष हॉकी संघाकडूनही पदकांची अपेक्षा आहे . किमान दहा पदकांची आम्ही कमाई करू , ’’ असे गुप्ता यांनी सांगितले . ते पुढे म्हणाले , ‘‘आतापर्यंत शंभर खेळाडूंनी या स्पर्धेची पात्रता पूर्ण केली आहे . त्यामध्ये आणखी १५ ते २० खेळाडूंची भर होईल . गोल्फ , जलतरण व अॅथलेटिक्स या खेळात आणखी खेळाडू पात्रता निकष पूर्ण करतील अशी मला खात्री आहे . ’’ कुस्तीमध्ये सुशील कुमार व नरसिंग यादव या खेळांडूपैकी नरसिंगला भारतीय कुस्ती महासंघाने ऑलिम्पिकला पाठविण्याचा निर्णय घेतला आहे . या निर्णयाबाबत ऑलिम्पिक कांस्य व रौप्यपदक विजेता सुशील कुमार याने तीव्र नाराजी व्यक्त केली होती . तसेच अनेक टीकाकारांनीही कुस्ती संघटकांना लक्ष्य केले आहे . त्याबाबत विचारले असता भारतीय ऑलिम्पिक असोसिएशनचे सरचिटणीस राजीव मेहता म्हणाले , ‘‘कोणत्या मल्लास पाठवायचे याचा सर्वस्वी अधिकार कुस्ती महासंघास आहे . आम्ही त्यामध्ये हस्तक्षेप करू शकत नाही . बॉक्सिंगची राष्ट्रीय संघटना कार्यरत नसली तरी भारतीय खेळाडू राष्ट्रीय ध्वजाखालीच उतरणार आहेत . ’’ ‘‘सिनेअभिनेता सलमान खानने नुकतीच बलात्कार या शब्दावरून अवमानकारक भाषा केली होती . असे असले तरी भारतीय ऑलिम्पिक पथकाचा सदिच्छादूत म्हणून तोच राहणार आहे , ’’ असेही मेहता यांनी सांगितले ."
sports,"टी - 20 क्रिकेट आणि त्यातही आयपीएलमधील अनिश्चितता वेगळीच असते . डोळ्याची पापणी लवते ना लवते तोच स्पर्धेची स्थिती बदलताना दिसते . रॉयल चॅलेंजर्स बंगळूर संघ हे त्याचे उत्तम उदाहरण म्हणता येईल . बंगळूरचे आव्हान एकवेळ संपल्यात जमा असताना अचानक त्यांच्या प्ले - ऑफच्या आशा कायम राहिल्या आहेत . पंजाबविरुद्ध मिळविलेल्या विजयाने त्यांनी हे दाखवून दिले . त्यांच्या फलंदाजांनी प्रत्येक वेळी चांगली कामगिरी केली . आता त्यांचे गोलंदाजही जोशात आले आहेत . या सर्वांनी मिळून आता आपणही प्ले - ऑफमध्ये स्थान मिळवायचे असेच जणू ठरवले असावे . तुफान फॉर्ममध्ये असणाऱ्या सनरायझर्स हैदराबादला पराभवाचीही चव चाखावी लागली . खेळपट्टीकडून मिळणाऱ्या उसळीचा त्यांचे गोलंदाज चांगला उपयोग करून घेऊ शकले नाहीत . त्यांचे गोलंदाज दिशा आणि टप्पाच हरवून बसले . त्यांच्या गोलंदाजीची हीच खरी ताकद आहे . त्यांचे क्षेत्ररक्षण जरूर उंचावले आहे , पण मधल्या फळीत त्यांच्या फलंदाजांनी धावा करण्याची गरज आहे . शिखर धवन आणि केन विल्यम्सन प्रत्येक वेळेस संघाचा डाव सावरू शकणार नाहीत . आयपीएलसाठी तयार करण्यात आलेल्या खेळपट्टी जबरदस्त होत्या . त्यासाठी "" बीसीसीआय ' ची पाठ थोपटायलाच हवी . खेळपट्टीवर चेंडू कधी चांगला फिरतोय , तर कधी बॅटवर सहजपणे येतोय , चेंडूला उसळीदेखील चांगली मिळतेय आणि मध्येच तो अधिक उसळी घेताना दिसतो , असे विविध प्रकार खेळपट्टीवर क्वचितच दिसून येतात . अर्थात टी - 20 क्रिकेटमध्ये फलंदाजांना पुढे येऊन खेळायचा जणू परवानाच दिलेला असतो . यातही अनुभवी फलंदाज डावाला कधी वेग द्यायचा आणि वेगवान गोलंदाजांवर कधी हल्ला चढवायचा हे ओळखून असतो . सनरायझर्स हैदराबाद संघाला पुन्हा एकदा विजयाच्या मार्गावर येण्याची इच्छा असेल , पण खेळाडू आपल्या कर्णधाराशी कसे जुळवून घेतात यावर बरेच काही अवलंबून असेल . सामना जिंकण्याचाच त्यांचा प्रयत्न असेल ."
lifestyle,"गणेश बागल खरं तर सध्याचा मोसम हा काही हिमालयातील भटकंतीचा मोसम नाही , पण मुद्दाम आत्ताच हिमालयातील भटकंतीवर लिहितोय . कारण कुणी जून - ऑगस्टमध्ये हिमालयात भटकायला जायचं नियोजन केलं असेल त्यांना ही माहिती नक्कीच उपयोगी पडेल . अगदी आतापासून बुकिंग केलं तर त्यांना विमानखर्चातदेखील भरपूर सवलत मिळेल . हिमालयात गेल्यावर मनात अफाट ही एकच उपमा येते . रोजच्या धकाधकीतून हिमालयात जाणं म्हणजे कुठल्या तरी लांबच्या ग्रहावरच गेल्यासारखं वाटतं . मला तुलना नाही करायची , पण हिमालयात गेल्यावर आपला सह्य़ाद्री सतत आठवत राहतो . हिमालय आपल्या सह्य़ाद्रीसारखा मायाळू आणि देखणा अजिबात नाही . कल्पनेपलीकडं रांगडा आणि भव्य आहे हिमालय . तो मानसिक आणि शारीरिक अशा दोन्हीही पातळ्यांवर परीक्षा घेणारा आहे . असं असूनही हिमालय म्हटलं की लडाख आठवतं . पण बाईक राईड आणि निळं आकाश या पलीकडचा हिमालय अनुभवायचा असेल तर स्पितीशिवाय पर्याय नाही . ऑगस्टमध्ये एकदा मी स्पितीला गेलो होतो , तेव्हाच ठरवलं होतं की तेच ते डोंगर आणि निळं आकाश सोडून काही तरी वेगळं टिपायचं . वाराणसी , पुष्कर आणि वारीमुळे लोकांचे चेहरे तसंच हावभाव टिपायचं कौशल्य मी थोडंफार आत्मसात केलं होतं . म्हणून स्पितीचं लोकजीवन कॅमेऱ्यातून टिपायचं ठरवलं . पण सिमल्यापासून स्पितीला येईपर्यंत वेगळं असं काही मिळालंच नाही , आणि आता काही वेगळं मिळेल असं वाटतदेखील नव्हतं . स्पितीला असंच फिरत फिरत के मॉनेस्ट्रीला ( याला ‘काई मॉनेस्ट्री’ देखील म्हणतात ) आलो . एक हजार वर्षे जुना असा हा मठ आणि प्रार्थनास्थळ सर्वानाच आकर्षित करतं . इतकंच नाही तर हिमाचल टुरिझमचं ते वैभव आहे . लाखो पर्यटक इथं येत असतात . फोटोग्राफरला तर इथं मोठीच संधी . मी गेलो त्या दिवशी तिथे खूपच धावपळ सुरू होती कारण पारंपरिक वेशभूषेत नृत्याचा एक कार्यक्रम दोन दिवसांत होणार होता . त्यासाठी तिथल्या तरुण लामांचा सराव सुरू होता . ते तरुण लामा नृत्याचा सराव करत होते , त्या जागेपासून जवळच दोन चिमुकले लामा आपल्याच नादात नाचत होते . नंतर समजलं की ते दोघंही खूपच लहान असल्याने त्यांना कार्यक्रमात सहभागी करून घेतलं नव्हतं . तरीही ते दोघं त्या तरुण लामांचा नृत्याचा सराव पहात , त्या संगीताच्या तालावर स्वतःच नाचत , गात होते . मी फक्त त्यांना कॅमेऱ्यात टिपायचं काम केलं . पण त्या फोटोने मला नवी ओळख मिळवून दिली . आता तर मी स्पितीमध्ये काढलेले इतर फोटो कुणालाच आठवत नाहीत . स्पिती म्हटलं की लोकांना या दोन लामांचेच फोटो आठवतात . अर्थात स्पिती हा झाला प्रवासातला शेवटचा टप्पा . त्याआधी आपल्याला नाकोला आणि ताबोला जायचंय . एकटय़ाने किंवा कमी पशात ट्रिप करायची असेल तर हिमाचल सरकारच्या बसेसचा पर्याय उत्तम आहे . पण त्यासाठी फक्त गर्दीच्या वेळा आणि प्रवासाला लागणारा वेळ याची सांगड घालून नियोजन करावे लागेल . सिमल्याहून स्पितीसाठी सकाळीच बस आहेत . पण एकदम हा पूर्ण दिवसाचा प्रवास न करता टप्प्याटप्प्याने प्रवास केला तर वेगळ्याच हिमाचल प्रदेशाचं दर्शन होतं आणि हिमाचलला देवभूमी का म्हणतात ते अनुभवता येतं . सिमल्याहून निघाल्यावर पहिला मुक्काम करायचा तो नाको या गावी . हे छोटंसं गाव प्रसिद्ध आहे तिथे असलेल्या छोटय़ा तळ्यासाठी . एवढय़ा उंचावर तळं असणं हीच एकदम वेगळी आणि आश्चर्याची बाब आहे . अतिशय सुंदर आणि टुमदार अशा या गावाची लोकसंख्या जेमतेम ३०० - ४०० एवढीच असेल . पण तिथे हॉटेल्स चांगली आहेत . त्यामुळे राहण्याची सोय चांगली होते . या गावातल्या लोकांना तसंच लहान मुलांना बघितल्यावर त्यांचे फोटो काढण्याचा मोह आवरता येत नाही . नाको या गावाच्या समोरच एक पर्वतरांग आहे . तिथली जमीन आणि चंद्रावरची जमीन जवळजवळ सारखीच आहे , त्यामुळे याला मूनलॅण्ड नाव मिळालं आहे , असं सांगितलं जातं . नाको इथं एक दिवस मुक्काम करून पुढे निघालं की तीनचार तासांच्या अंतरावर ताबो हे एक जुनं गाव लागतं . या गावात असलेल्या बुद्धिस्ट मॉनेस्ट्रीची स्थापना ९९६ मध्ये झाली आहे . म्हणजेच ही मॉनेस्ट्री जवळजवळ ११०० वर्ष जुनी आहे . ती बघून इथे मुक्काम करता येतो किंवा मग थोडं पुढं लाँगजा इथं जाता येतं . तिथं तथागत बुद्धाची मूर्ती आहे . लाँगजा इथं मुक्काम करून रात्री चांदण्याच्या प्रकाशात ही बुद्धमूर्ती पाहण्याची मजा काही औरच आहे . यानंतर जायचं ते दलाई लामांनी सर्वात पवित्र व सुंदर असा उल्लेख केला आहे ती मॉनेस्ट्री पाहायला . स्पितीची राजधानी काझा शहरापासून जवळ असलेली काई या गावातली ही काई किंवा केअसं नाव असलेली मॉनेस्ट्री . इथेच मला त्या दोन चिमुकल्या लामांचे फोटो मिळाले होते . इथे एक सकाळ किंवा सायंकाळ घालवायला हरकत नाही . मॉनेस्ट्रीचं वातावरण आणि किलबिल करणारे छोटे भिख्खू बघत अनुभवायला मजा येते . काझा शहर बरंच मोठं आहे . इथे राहण्यासाठी बरीच हॉटेल्स आहेत आणि मुख्य म्हणजे ती स्वस्त आहेत . इथे मुक्काम करून आजूबाजूच्या छोटय़ा गावांना भेट देता येऊ शकते . जवळच हिक्कीम नावाचं गाव आहे . तिथे जगातील सर्वात उंचावरचं पोस्ट ऑफिस आहे . भारत - चीन सीमेवरचं हे शेवटचं गाव आहे . काझाच्या बाजूने वाहणाऱ्या सतलज नदीच्या किनारी फिरण्याची मौज काही औरच आहे . कॅमेरा आणि लेन्स स्पिती हे तसं पाहिलं तर लॅण्डस्केप फोटोग्राफरचं ड्रीम डेस्टिनेशन आहे . पण त्यापलीकडे इथे खूप काही आहे . म्हणूनच वाइड अँगलपासून ते काही पोट्रेट लेन्स सोबत ठेवाव्यात . म्हणजेच ५० एमएम किंवा ८५ एमएम लेन्स ठेवाव्यात . असा कराल प्रवास स्पितीला सर्वात जवळचं विमानतळ आहे सिमला . सध्या त्याचं काम सुरू असल्यामुळे तिथे फारशी विमानं तेथे येत नाहीत . त्यानंतर जवळचं विमानतळ आहे चंदिगड . तिथून सिमला किंवा मनालीला जाता येतं . सिमला चांगलं कारण मनाली उंचावर असल्याने लगेच हवापालट झाल्याचा त्रास होऊ शकतो . सिमल्यावरून नाको - ताबो - स्पिती करत मनालीला आलात तर त्रास कमी होतो आणि आपणही वातावरणातील बदलाला सरावत जातो ."
lifestyle,"दिवसभर विविध प्रकारची कामे करायची असतील तर आपल्या हातापायाचे स्नायू बळकट असणे आवश्यक असते . नमस्कारासन हात आणि पायांच्या बळकटीसाठी अतिशय उपयुक्त असे दंडस्थितीतील आसन आहे . हे आसन करताना दोन्ही हात छातीच्या खोबणीपाशी घ्यावेत . हातांची नमस्कार स्थिती करावी . श्वास घेत टाचा वर उचलत ही स्थिती करावी . काही वेळ श्वास रोखून धरावा . या दरम्यान डोळे मिटलेले असावेत . श्वास जितका रोखता येईल तितका रोखावा . नंतर श्वास सोडत आसन सोडत टाचा जमिनीला टेकवाव्यात व शेवटी हातांची नमस्कार स्थिती सोडावी . हे आसन नमस्कारासन म्हणून परिचित आहे . यामध्ये श्वास घेत आपण छाती वर उचलतो म्हणजेच छातीत पूर्णपणे श्वास भरून घेतो व थोडा वेळ रोखून मग हळूहळू श्वास सोडत आसनस्थिती सोडतो . टाचा उचलल्यामुळे पोटऱ्यांना व गुडघ्यांना चांगला व्यायाम मिळतो . खांदे , दंड बळकट होतात . हात कोपरात दुमडून आपण नमस्कार स्थिती घेतल्याने खांदे व दंड यांना योग्य तो व्यायाम मिळतो . श्वास रोखल्यामुळे व दीर्घ श्वसन केल्यामुळे हृदय मजबूत व्हायला मदत होते . हे आसन बराच वेळ टिकवता येते . डोळे मिटून या आसनाशी एकरूप व्हावे . आसन सुरुवातीला १५ सेकंद टिकवावे मग हळूहळू कालावधी वाढवता येतो . सूर्यनमस्काराच्या आसनांच्या साखळीतील हे प्रथम आसन आहे जे आपल्या शरीराला , हातापायांना बळकटी तर देतेच शिवाय शरीरसौष्ठत्व व सौंदर्य प्राप्त करून देते म्हणून हे आसन नियमित करावे . सकाळच्या कोवळ्या उन्हात स्वच्छ मनाने रोज मोकळ्या जागेत सूर्योदयाच्या वेळी सूर्यास वंदन करून हे आसन करावे . या आसनाने शरीराला एक वेगळेच सौंदर्य प्राप्त होते तसेच यामुळे शारीरिक , बौध्दिक विकास होतो . शरीराची चपळाई वाढते . आंतरेंद्रीय व स्नायू बलवान होतात . सुजाता गानू - टिकेकर , योगतज्ज्ञ"
sports,"पंकज अडवाणीने पुन्हा एकदा बिलियर्डस् १५० अप प्रकारातील जागतिक विजेतेपद राखले . त्याने इंग्लंडच्या माईक रसेल याचे आव्हान ६ - २ असे सहज परतवले . हे त्याचे एकंदरीत सतरावे जागतिक विजेतेपद आहे . पंकजने पिछाडी भरून काढताना या लढतीत ० - १५५ , १५० - १२८ , ९२ - १५१ , १५१ - ० , १५१ - ६ , १५१ - ० , १५० - ५८ , १५० - २१ असा विजय मिळविला . त्याने उपांत्य फेरीत रूपेश शाह याला ; तर त्यापूर्वीच्या दोन फेरीत ध्रुव सितवाल आणि ब्रिजेश दमानी यांना हरवले होते . माईकने पहिल्या फ्रेममध्ये पंकजला संधीच दिली नाही , पण दुसऱ्या फ्रेममध्ये माफक संधीचाही पंकजने फायदा घेतल्याचे कायम दडपण रसेलवर आले . पंकजने १ - २ पिछाडीनंतर सलग तीन फ्रेम जिंकताना केवळ सहा गुणच गमावले . त्याच वेळी निकाल स्पष्ट झाला . पंकजची दोहातील मोहीम संपलेली नाही . आता तो अठराव्या विजेतेपदासाठी प्रयत्न करेल . त्यासाठी त्याचे बिलियर्डस्मधील लाँग अप स्पर्धा जिंकण्याचे लक्ष्य असेल ."
sports,"क्रिकेटच्या तीन्ही प्रकारामध्ये सध्या अफलातून खेळत असलेल्या विराट कोहलीवर ऑस्ट्रेलियाचा वेगवान गोलंदाज मिचेल स्टार्कने स्तुतीसमुने उधळली आहेत . कोहली हा सर्वोत्कृष्ट कर्णधार आहे , असे स्टार्कने म्हटले आहे . विशेष म्हणजे पर्थमधील दुसऱ्या कसोटी दरम्यान ऑस्ट्रेलियाचा कर्णधार टिम पेन सोबत कोहलीची बाचाबाची झाली होती . यानंतर ऑस्ट्रेलियाच्या मिचेल जॉन्सनसह अनेक माजी खेळाडूंनी विराटवर टीका केली . पण आयपीएलमध्ये रॉयल चॅलेंजर्स बंगळुरूकडून खेळताना कोहली सोबत ड्रेसिंग रूम शेअर करणाऱ्या स्टार्कने विराट कोहली हा उत्कृष्ट खेळाडू असल्याचे म्हटले आहे . पर्थ कसोटीदरम्यान मैदानावर घडलेल्या प्रकारावरून मिचेल स्टार्कने विराट कोहलीचे समर्थन केले आहे . विराट सोबत मी आयपीएलचे अनेक सामने खेळले आहेत . तो कर्णधार म्हणून सर्वोत्कृष्ट आहे . सोबतच तो एक शानदार खेळाडू आहे , असे स्टार्कने म्हटले . रॉयल चलेंजसने २०१४ मध्ये स्कार्टला खरेदी केले होते . तर गतवर्षी फेब्रुवारीमध्ये आरसीबीने स्टार्कला सोडले होते . दरम्यान , ऑस्ट्रेलिया आणि भारत यांच्यात मेलबर्न येथे होणाऱ्या तिसऱ्या कसोटी सामन्याला २६ डिसेंबरपासून सुरूवात होणार आहे . दोन्ही संघ चार सामन्यांच्या कसोटी मालिकेत १ - १ असे बरोबरीत आहेत . पहिल्या दोन कसोटी सामन्यांचा विचार केला असता , कोहली - रहाणे - पुजाराचा अपवाद वगळता अन्य फलंदाज आपल्या लौकिकाला साजेसा खेळ करु शकले नाहीयेत . विराटने पर्थ कसोटीत शतकी खेळी केली , मात्र त्याला इतर फलंदाजांची योग्य साथ लाभली नाही . त्यातच मुंबईकर पृथ्वी शॉ दुखापतीमुळे संघाबाहेर पडल्यामुळे तिसऱ्या कसोटी सामन्यात संघ व्यवस्थापन कोणाला संधी देणार हा प्रश्न अजुनही अनुत्तरित आहे . पृथ्वीच्या जागी मयांक अग्रवालला संघात जागा देण्यात आली आहे . याचसोबत हार्दिक पांड्यानेही संघात पुनरागमन केलं आहे , त्यामुळे तिसऱ्या कसोटी सामन्यात भारतीय संघ कसा खेळ करतो याकडे सर्वांचं लक्ष असणार आहे ."
sports,"सेंच्युरियनः यष्टिरक्षक क्विंटन डिकॉकचे घणाघाती शतक आणि रिली रॉसूच्या वेगवान अर्धशतकामुळे दक्षिण आफ्रिकेने काल ( शुक्रवार ) रात्री झालेल्या ऑस्ट्रेलियाविरुद्धच्या पहिल्या एकदिवसीय सामन्यात सहा गडी आणि 82 चेंडू राखून सहज विजय मिळविला . प्रथम फलंदाजी करताना ऑस्ट्रेलियाने 294 धावा केल्या . हे आव्हान दक्षिण आफ्रिकेने 37 व्या षटकातच पूर्ण केले . या विजयामुळे पाच सामन्यांच्या मालिकेत दक्षिण आफ्रिकेने 1 - 0 अशी आघाडी घेतली आहे . सेंच्युरियनची खेळपट्टी फलंदाजीसाठी पोषक होती . पण ऑस्ट्रेलियाच्या फलंदाजांना याचा फायदा घेता आला नाही . डेव्हिड वॉर्नर आणि ऍरॉन फिंचने नऊ षटकांतच 60 धावा करत वेगवान सुरवात करून दिली होती . वॉर्नर बाद झाल्यानंतर ऑस्ट्रेलियाच्या धावगतीला खीळ बसली . जॉर्ज बेलीच्या 74 धावा आणि जॉन हेस्टिंगच्या 51 धावांचा अपवाद वगळता ऑस्ट्रेलियाच्या इतर फलंदाजांना खेळपट्टीवर जम बसविता आला नाही . कारकिर्दीतील दुसराच सामना खेळणाऱ्या 20 वर्षीय अँडिली फेहलूक्वायो याने वेगवान गोलंदाजाने चार गडी बाद करत ऑस्ट्रेलियाला धक्के दिले . क्विंटन डिकॉक आणि रिकी रॉसूने धडाक्यात सुरवात करून ऑस्ट्रेलियाच्या गोलंदाजीच्या आक्रमणातील हवाच काढून घेतली . या दोघांनी 17 षटकांतच 145 धावांची सलामी दिली . डिकॉकने 113 चेंडूंत 16 चौकार आणि 11 षटकारांसह 178 धावा केल्या . एबी डिव्हिलियर्सच्या अनुपस्थितीमध्ये कर्णधारपदाची धुरा सांभाळणाऱ्या फाफ डू प्लेसिसने 26 धावा केल्या . डू प्लेसिस , जेपी ड्युमिनी , डिकॉक झटपट बाद झाले , तरीही विजय दक्षिण आफ्रिकेच्या आवाक्यात आला होता . डेव्हिड मिलर आणि फरहान बेहर्डिन यांनी विजयाची औपचारिकता पूर्ण केली . संक्षिप्त धावफलक : ऑस्ट्रेलिया : 50 षटकांत 9 बाद 294 डेव्हिड वॉर्नर 40 , ऍरॉन फिंच 33 , जॉर्ज बेली 74 , मिशेल मार्श 31 , जॉन हेस्टिंग्ज 51 अँडिली फेहलूक्वायो 4 - 44 , डेल स्टेन 2 - 65 , वेन पार्नेल 1 - 56,1 - 46 इम्रान ताहीर दक्षिण आफ्रिका : 50 षटकांत 36.2 षटकांत 4 बाद 295 क्विंटन डिकॉक 178 , रिली रॉसू 63 , फाफ डू प्लेसिस 26 स्कॉट बोलंड 3 - 67 , ऍडम झम्पा 1 - 44"
lifestyle,"स्मार्टफोन घ्यायचा म्हटल्यावर आपल्या खिशाला कात्री लागणार हे ओघानेच आले . यामध्ये फोनचे मॉडेल जितके नवीन तितका तो फोन जास्त महाग असतो . दिवसागणिक बाजारात नवनवीन मोबाईल लाँच होत असताना Vivo कंपनीने एक अनोखी ऑफर लाँच केली आहे . यामध्ये केवळ १०१ रुपये देऊन कंपनी नवीन फोन खरेदी करु शकणार आहे . या ऑफरसाठी कंपनीने बजाज फायनान्सशी भागीदारी केली आहे . या दोन्ही कंपन्यांनी मिळून ४१ दिवसांसाठी ही ऑफर जाहीर केली आहे . नवीन वर्षाच्या निमित्ताने जाहीर केलेल्या या ऑफरला New Phone , New You असे नाव देण्यात आले आहे . यामध्ये तुम्हाला १०१ रुपये देऊन Vivo चा नवीन फोन खरेदी करता येणार आहे . तर फोनची बाकी रक्कम ३ हप्त्यामध्ये भरण्याची मुभा कंपनीने दिली आहे . ही ऑफर ३१ जानेवारीपर्यंत असल्याचे कंपनीने सांगितले आहे . या ऑफरमध्ये १० हजार किंवा त्याहून जास्त किमतीचा फोन खरेदी करता येणार आहे . या ऑफरचा फायदा घेण्यासाठी ग्राहकांना Vivo आणि बजाज फायनान्सची भागीदारी असलेल्या रिटेल स्टोअरमध्ये जावे लागेल . याठिकाणी फोन नक्की केल्यावर केवायसी प्रक्रिया पूर्ण करावी लागणार आहे . यामध्ये ग्राहकांचा आधारकार्ड क्रमांक , पॅन कार्ड क्रमांक घेतला जाईल . ही प्रक्रिया पूर्ण झाल्यावर ग्राहकांना केवळ १०१ रुपये द्यायचे आहेत . मग हा फोन लगेचच तुमच्या मालकीचा होणार आहे . फोनच्या रकमेतून १०१ रुपये कापून घेऊन बाकी रक्कम कंपनी तुमच्याकडून ६ हप्त्यात वसूल करुन घेणार आहे . हे पेमेंट करण्यासाठी तुम्ही एचडीएफसीचे डोबिट किंवा क्रेडिट कार्ड वापरले तर झिरो डाऊनपेमेंटवर हा फोन तुम्हाला मिळू शकणार आहे . याशिवाय त्यावर ५ टक्के अतिरिक्त डिस्काऊंटही मिळेल ."
sports,"मुळचा मुंबईचा मात्र सध्या विदर्भाकडून रणजी क्रिकेट खेळणाऱ्या वासिम जाफरने रणजी क्रिकेटमध्ये आपल्या नावावर अनोख्या विक्रमाची नोंद केली आहे . रणजी क्रिकेटमध्ये 11 हजार धावांचा टप्पा गाठणारा वासिम पहिला फलंदाज ठरला आहे . बडोद्याविरुद्ध सामन्यामध्ये वासिमने ही कामगिरी केली . नागपूरमधील विदर्भ क्रिकेट असोसिएशनच्या मैदानावर हा सामना सुरु आहे . वासिम जाफरने विदर्भाचा कर्णधार फैज फजलच्या साथीने दुसऱ्या विकेटसाठी 300 धावांची भागीदारी रचली . फजल माघारी परतल्यानंतर वासिमने हा अनोखा विक्रम आपल्या नावावर जमा केला आहे . याचसोबत वासिमने आपला जुना मुंबईकर सहकारी अमोल मुझुमदारचा विक्रमही मोडला आहे . वासिमने पहिल्या डावात 153 धावांची खेळी केली . संक्षिप्त धावफलक – विदर्भ पहिला डाव 529/6 डाव घोषित . वासिम जाफर 153 , फैज फजल 151 , अक्षय वाडकर नाबाद 102 . लुकमन मेरीवाला 2/79 विरुद्ध बडोदा , केदार देवधर , आदित्य वाघमोडे दोन्ही फलंदाज नाबाद 20 दुसऱ्या दिवसाअखेरीस बडोदा 41/0"
lifestyle,"जगभरात आणि भारतातही आपला देश महिलांच्यादृष्टीने असुरक्षित आहे असे वातावरण तयार केले जात आहे . मात्र प्रत्यक्षात परिस्थिती तशी नसून भारत हा महिलांसाठी अतिशय सुरक्षित देश आहे असे प्रतिपादन पर्यटन मंत्रालयाच्या प्रादेशिक संचालक नीला लाड यांनी केले . ‘इंडियन एक्सप्रेस’ने आयोजित केलेल्या चर्चासत्रामध्ये त्या बोलत होत्या . यावेळी वीणा वर्ल्डच्या सुनीला पाटील , कोस्टा क्रूसच्या नलिनी गुप्ता आणि मी टाइम हॉलिडेजच्या सोनल दिवेकर उपस्थित होत्या . ‘एक्सप्रेस ट्रॅव्हल वर्ल्ड’च्या रीमा लोकेश यांनी महिला दिनाच्या पूर्वसंध्येला या पर्यटन क्षेत्रातील कर्तृत्ववान महिलांशी संवाद साधला . लाड म्हणाल्या , भारतात दरवर्षी पर्यटक म्हणून येणाऱ्या परदेशी महिलांची संख्या वाढत असून यावरुनच भारत सुरक्षित असल्याचे दिसते . पर्यटन मंत्रालय देशातील आणि परदेशातील महिलांच्या सुरक्षेच्यादृष्टीने अनेक योजना राबवतो . मंत्रालयातर्फे १३६३ ही हेल्पलाइन सुरु कऱण्यात आली असून ही हेल्पलाइन २४ तासांसाठी सुरु असते . हिंदी आणि इंग्रजीसह १२ परदेशी भाषांमध्ये यावर पर्यटक महिला या हेल्पलाइनशी संपर्क करु शकतात . त्यामुळे देशाबरोबरच जगातही भारत पर्यटनासाठी अतिशय सुरक्षित आहे हे आत्मविश्वासाने सांगण्याची वेळ आली असून त्यादृष्टीने मंत्रायलाचे प्रयत्न सुरु आहेत . येत्या काळात विदेशी पर्यटनाबरोबरच देशांतर्गत प्रवासालाही प्रोत्साहन देण्याची आवश्यकता असल्याचे त्या म्हणाल्या . भारतात पर्यटनासाठी आलेल्या महिलांनी भारतातून परतताना भारत आपल्याला आपल्या देशाइतकाच सुरक्षित असल्याचे सांगितले याचा दाखलाही त्यांनी दिला . सुनिला पाटील म्हणाल्या , महिला मुले आणि पती यांच्याशिवाय एकट्या प्रवास करु शकतात . त्यांना स्वातंत्र्य आणि स्वतःची स्पेस गरजेची असते . लेडीज स्पेशल ट्रीपमध्ये त्यांना या दोन्ही गोष्टी मिळाल्याने पहिल्या दिवशी ट्रीपला आलेली महिला आणि ट्रीपच्या शेवटच्या दिवशी असणारी महिला यामध्ये मोठा फरक असतो . नलिनी गुप्ता म्हणाल्या , ट्रीपला आलेल्या महिलांचा उत्साह आणि त्यांचे स्वातंत्र्य ही काळाची गरज असून महिलांनी स्वतःची स्पेस जपणे आवश्यक आहे . ट्रीपमध्ये महिलांना मुलांचे , घरातील रोजच्या जबाबदाऱ्यांचे , ऑफीसचे कोणतेच ताण नसल्याने त्या मनसोक्तपणे आनंद घेऊ शकतात . प्रवास ही एक शिक्षणपद्धती असून प्रवासातून असंख्य गोष्टी शिकायला मिळतात . विशिष्ट प्रदेश , तेथील संस्कृती , भूगोल , इतिहास याचा नकळत अभ्यास होत असल्याचेही गुप्ता यांनी सांगितले . तर सोनल दिवेकर म्हणाल्या , महिलांना स्वतःचा वेळ ( Me Time ) हवा असतो . जो त्यांना एकट्याने प्रवासाला गेल्यावर मिळू शकतो . ट्रीपला गेल्यावर महिलांना स्वतःला सिद्ध करायचे नसते किंवा कोणासाठी काही करायचे नसते , तर त्यांना स्वतःसाठी वेळ द्यायचा असतो . त्यामुळे त्या आतून खूश असतात . त्यामुळे महिला दिनाच्या निमित्ताने महिलांनी आणखी स्वतंत्रपणे परदेशात आणि देशात फिरायला हवे . स्वतःसाठी जगायला हवे असा संदेश या पर्यटन क्षेत्रात काम करणाऱ्या महिलांनी दिला ."
lifestyle,"बॉइज वर्ल्ड तेजश्री गायकवाड – response . lokprabha @ expressindia . com कॅन्सरग्रस्त रुग्णांच्या मदतीसाठी महिनाभर दाढी करायची नाही आणि ते वाचलेले पैसे या रुग्णांसाठी द्यायचे ही खरं तर एक मोहीम आहे ; पण तिच्या निमित्ताने दाढीच्या वेगवेगळ्या फॅशन करायला निमित्त मिळतं . ‘नो शेव्ह नोव्हेंबर’ या नावावरूनच अर्थ स्पष्ट होतो . नोव्हेंबर महिन्यात दाढी करायची नाही . ‘नो शेव्ह नोव्हेंबर’ हा फक्त एक व्हायरल ट्रेण्ड नसून ती एक सामाजिक मोहीम आहे . १९९९ साली ऑस्ट्रेलियामधील मेलबर्न येथील काही तरुणांनी एकत्र येऊन कॅन्सरच्या रुग्णांसाठी ही मोहीम सुरू केली . या मोहिमेचा मुख्य हेतू असा होता की , चेहऱ्यावर वाढणाऱ्या केसांसाठी म्हणजेच दाढीसाठी खर्च होणारे पसे एक महिनाभर बाजूला टाकून ते कॅन्सरसंदर्भातील मोहिमेला दान करायचे . कॅन्सरग्रस्तांना आणि पुरुषांना होणाऱ्या आजारांसंदर्भात काम करणाऱ्या संस्थांना पैसे दान करण्याच्या हेतूने ही मोहीम राबवली जाते . चेहऱ्यावरील दाढीचे केस महिन्याभरासाठी वाढू देऊन प्रतीकात्मकरीत्या कॅन्सरच्या रुग्णांबद्दल सहानुभूती व्यक्त करण्याचा हा एक आगळावेगळा प्रयत्न आहे ; पण याची माहिती फार लोकांना नसल्यामुळे सध्या तरी याकडे निव्वळ ट्रेण्ड म्हणूनच बघितलं जातं . गेल्या दोन वर्षांपासून ‘बिअर्ड इज न्यू हॉट’ म्हणजे दाढीधारी पुरुष ही हॉटपणाची नवी व्याख्या आहे असं मानलं जाऊ लागलं आणि त्यामुळेच अनेक दाढीच्या स्टाइल्स बाजारात आल्या . या ‘नो शेव्ह नोव्हेंबर’ला स्टायलिशपणे सेलिब्रेट करण्यासाठी काही ट्रेण्डिग दाढी लुक्सची माहिती . पूर्ण दाढी हा प्रकार कोणत्याही प्रकारची चेहरेपट्टी असणाऱ्या पुरुषाला शोभून दिसतो . फुल बिअर्ड म्हणजे पुरुषी , खूप राकट असं समजलं जातं . ही जुनी स्टाइल आता पुन्हा आली आहे . यामध्ये दाढी वाढवून तिला योग्य तो आकार दिला जातो . आताच्या काळात बांडोल्झ , गॅरिबाल्डी आणि व्हर्डी असे काही फुल दाढीचे प्रकार ट्रेण्डमध्ये आहेत . दाट दाढी या लुकमध्ये केशरचनादेखील तेवढीच तगडी लागते . कानाचा वरचा भाग ज्याला साइड लॉक म्हटले जाते , तो झिरो मशीनच्या साहाय्याने क्लीन केला जातो . केसांचा वरचा / मधला भाग उभा करून ( स्पाइक करून ) त्यांचा चंपू केला जातो . गालावर दाट दाढी ठेवली जाते . व्यायाम करणाऱ्या तगडय़ा मुलांना हा लुक सूट होतो . तुम्हाला नुकताच येऊन गेलेला ‘पद्मावत’ सिनेमा आठवतोय ? त्यात रणवीर सिंगने साकारलेल्या खिलजी या व्यक्तिरेखेची दाढी याच प्रकारात मोडणारी होती . दाट दाढी म्हणजेच थिक बिअर्डला महाराष्ट्रात किंग लुक म्हणूनही ओळखले जाते . कारण हा लुक जवळपास शिवाजी महाराजांच्या लुकप्रमाणे आहे . आपल्याकडे अनेक शिवप्रेमी मुलं या लुकला आणखी उठाव आणण्यासाठी कपाळावर चंद्रकोरही कोरतात . लांब दाढी हा लुक म्हणजे दाढी सरळ लांब वाढू द्यायची . सर्वोत्तम लांब दाढी पूर्ण आणि घट्ट असली पाहिजे . त्यामध्ये कोणतेही पॅच नसावेत . खरं तर हा लुक तरुण मुलं करत नाहीत ; पण प्रौढ पुरुषांमध्ये हा लुक फेमस आहे . लहान दाढी ही स्टाइल म्हणजे दाट दाढीचाच प्रकार आहे . फक्त यामध्ये चांगला दाढी ट्रिमर वापरून दाट दाढीला आपल्या चेहऱ्यानुसार योग्य तो आकार दिला जातो . अनेकदा ज्यांना दाट दाढी ठेवता येत नाही ते या लुकचा आधार घेतात . मध्यम दाढी पूर्ण दाढी आणि आखूड दाढीच्या मधला प्रकार म्हणजे मध्यम दाढी . हा लुक अतिशय फेमस आहे . कारण इंडियन ते वेस्टर्न , कॅज्युअल ते ट्रॅडिशनल अशा कोणत्याही कपडय़ांवर हा लुक सहज कॅरी करता येतो . हा लुक कॉर्पोरेट लुक म्हणूनही ओळखला जातो . हा प्रकार सगळ्याच चेहरेपट्टींना खुलून दिसतो . यामुळे मुलाची हनुवटी उठावदार व्हायला मदत होते . फिकट दाढी हा लुक बऱ्यापकी ट्रेण्डमध्ये आहे . कारण हा लुक कॉलेजला जाणारी मुलं ते कॉर्पोरेट कंपन्यांमध्ये काम करणारे अशा सगळ्यांसाठी अतिशय योग्य लुक आहे . यामध्ये दाढी पूर्णपणे काढून न टाकता थोडीशी दिसेल अशी ट्रिम केली जाते . ती निमुळती केली जाते . या लुकमुळे अनेकांची जॉ लाइन छान हायलाइट होते आणि दाढीसकट एक डिसेंट लुकही मिळतो . खरं तर आता चकाचक दाढी करण्याचा जमाना गेला . फक्त नोहेंबर महिन्यातच दाढी वाढवायची असं अजिबात राहिलेलं नाही . मुलं वर्षभरसुद्धा हा दाढीवाला लुक कॅरी करताना दिसतात . जाड , पातळ अशी कशीही दाढी येत असली तरी तिला आकार देऊन मुलं नवनवीन प्रयोग करताना दिसतात . दाढी ठेवणारा म्हणजे दणकट पुरुष असं समीकरण आपण कितीही नाकारलं तरी आहेच . दाढी ठेवण्यासाठी कष्ट घ्यावे लागतात . योग्य ती देखभाल , स्वच्छता आणि उत्तम ग्रुिमग करावं लागतं . त्यासाठी बाजारात अनेक प्रकारची तेलं , जेल , वेगवेगळी ट्रिमर उपलब्ध आहेत . सौजन्य – लोकप्रभा"
entertainment,"सध्या समाजात खासकरुन तरुणाई सिगरेट , दारु , पान मसाला अशा तंबाखूजन्य पदार्थांच्या आहारी अधिक जाताना दिसत आहे . यामुळे आधीपेक्षाही तंबाखूमुळे मृत्युमुखी पडणाऱ्यांची संख्या वाढली आहे . नेमकी हाच विषय घेत सावित्रीबाई फुले , पुणे विद्यापिठाच्या तरुणांनी एकत्र येऊन सामाजिकतेचे भान जपत ‘काहुर’ या लघुचित्रपटाची निर्मिती केली आहे . हा चित्रपट अनेक राष्ट्रीय व आंतरराष्ट्रीय चित्रपट महोत्सवांमध्ये दाखविण्यात येणार आहे . नितिन बनसोडे लिखित काहुर या लघुचित्रपटाच्या निर्मितीमध्ये तुषार रणवरे , नागेश नितृडकर व निलेश बुधावले या तिहेरी जोडीचे योगदान आहे . लघुचित्रपटाची कथा सर्वसामान्य कुटुंबात घडणारी आहे . चौथीत शिकणारी मुलगी वडिलांना सतत तंबाखू खाताना पाहत असते . इतरांप्रमाणे तिलादेखील हे नित्याचे झाले असताना अचानक शाळेतील बाई विद्यार्थ्यांना तबांखूमुळे होणाऱ्या दुष्परिणामांची माहिती देतात . ती माहिती ऐकून शालुची होणारी मानसिक कोलाहल व वडिलांची तंबाखू सोडवण्यासाठीचा प्रवास या चित्रपटात दाखवण्याचा प्रयत्न दिग्दर्शकाने केला आहे . चित्रपटाच्या प्रवासाबाबत बोलताना तुषारने सांगितले की , अतिशय कडाक्याच्या थंडीत मावळ परिसरात पहाटेच्यावेळी पाहिजे असलेल्या दृश्यांसाठी चित्रपटाची अठरा जणांची टीम कशाचीही तमा न बाळगता काम करत होती . लघुचित्रपटाची कथा अतिशय साधी सरळ आपल्या आजू - बाजूला घडणारी असली तरी कलाकारांनी केलेल्या मेहनतीमुळे ती हृदयाला चटकन स्पर्श करुन जाते . लघुपटात वडिलांच्या भूमिकेत नितीन बनसोडे , मुलीच्या भूमिकेत गौतमी काची तर आईच्या भूमिकेत सारिका काची यांनी काम केले आहे ."
sports,"अपार कष्ट , जिद्द व त्यासोबत आईची मिळालेली साथ या बळावर कोणत्याही परिस्थितीवर मात करून यशाला गवसणी घालता येते , हे नागपूरकर क्रिकेटपटू मोना मेश्रामने सिद्ध करून दाखवले . दहा बाय दहाच्या दोन छोटय़ा खोल्यांमध्ये राहणाऱ्या मोनाने थेट आंतरराष्ट्रीय क्रिकेट मदानावर झेप घेतली . यशामागे जसे तिचे श्रेय आहे , तसेच तिची आई छाया मेश्राम यांचेही आहे , कारण जेव्हा मोना अगदी पाच वर्षांची होती , तेव्हा तिचे वडील राजेश मेश्राम हे घर सोडून निघून गेले . त्यामुळे तिला वडिलांचे प्रेम हे आईनेच दिले . तिची लहान बहीण सपना ही तेव्हा दोन वर्षांची होती . घरची सर्व जबाबदारी तिच्या आईच्या खांद्यावर आली . अशात तिच्या आईने जेवणाचे डबे तयार करण्याचा छोटा व्यवसाय सुरू करून आपल्या मुलींच्या उज्ज्वल भवितव्याची स्वप्ने पाहिली . यासाठी त्यांना कठीण परिस्थितीला सामोरे जावे लागले . गेली दोन दशके विद्यार्थ्यांसाठी डबे बनवणाऱ्या छाया यांनी मोना व सपना या दोघींनाही क्रीडा क्षेत्रात अग्रेसर बनवले . सपना व्हॉलीबॉलची राष्ट्रीय खेळाडू असून तिलादेखील क्रिकेटपटू व्हायचे असल्याने ती सध्या व्हीसीएमध्ये सराव करीत आहे . आजदेखील जेवणाचे डबे बनवण्यावर या कुटुंबाचा चरितार्थ चालतो . मोनाची आई छायादेखील शालेय स्तरावर उत्तम कराटेपटू होत्या . अगदी सहज मदानावर गेलेली मोना आंतरराष्ट्रीय क्रिकेटपटू झाली . तिला सुरुवातीपासूनच खेळाची आवड होती . घरासमोरील मदानावर खेळणारी मोना मुळात व्हॉलीबॉलपटू आहे . शालेय स्तरावर कामगिरी दाखवल्यानंतर तिने प्रथम जिल्हा स्तरावर व त्यानंतर २००४मध्ये राष्ट्रीय व्हॉलीबॉल संघात आपली चमकदार कामगिरी दाखवली . मोना शिकत असलेल्या नूतन भारत शाळेत महिलांच्या क्रिकेट स्पर्धा होत असत . अशात तिने सहज हातात बॅट पकडली आणि थेट शतक झळकावले . त्यानंतर कर्णेवार क्रिकेट क्लबमध्ये तिची फलंदाजी बघून तिला लेदर बॉलने खेळण्याचे धडे दिले . तेव्हापासून तिचा खऱ्या अर्थाने क्रिकेट प्रवास सुरू झाला . आंतरक्लब स्पध्रेत अनेक सामने गाजवल्यानंतर ती वेस्टर्न कोल्ड फिल्डच्या संघाकडून खेळू लागली . तिची विदर्भ क्रिकेट असोसिएशनच्या संघात निवड झाली . तेथे तिला प्रशांत पंडित यांचे योग्य प्रशिक्षण लाभले . तिने संधीचे सोने करून दाखवले . आज ती विदर्भ महिला क्रिकेट संघाची कर्णधार आहे . २४ जून २०१२ या दिवशी प्रथमच तिने भारतीय महिला संघात स्थान प्राप्त करून आर्यलडविरुद्ध एकदिवसीय सामन्यात पदार्पण केले . त्यानंतर तिने थेट विश्वचषकात भारतीय संघात स्थान मिळवले . कष्टाचे मोल काय असते , हे मोनाला चांगलेच माहीत आहे . घरची आíथक परिस्थिती नाजूक असल्यामुळे तिच्याजवळ स्वतःची किटबॅग नव्हती . ती दररोज दोन वेळा अभ्यंकर नगर येथून सिव्हिल लाइन जवळपास १० किमी सरावासाठी सायकलीने जात असे . किटबॅग नसल्याने ती आपले क्रिकेटचे साहित्य पोत्यामध्ये घेऊन जायची . हे बघून एकदा प्रशिक्षक बाबा रॉक्स यांनी तिला किटबॅगबद्दल विचारणा केली . मात्र पसे आल्यावर आई किटबॅग घेऊन देईल , असे तिने सांगितले . दुसऱ्या दिवशी रॉक्स यांनी तिला किटबॅग दिली आणि तिचा आनंद गगनात मावेनासा झाला . अशात तिच्या कामगिरीत कमालीची सुधारणा दिसू लागली . सध्या ती हैदराबाद येथील प्रशिक्षक टी . दिलीप यांच्या मार्गदर्शनाखाली सराव करीत आहे . ‘‘मोना माझ्या पोटी जन्माला आली हे माझे भाग्य आहे . परिस्थितीशी तिने जुळून घेतले . कधीही हट्ट केला नाही . जे मिळेल , त्यात समाधान व्यक्त केले . मात्र खेळाबाबत तिने कधीही हलगर्जीपणा केला नाही . सुरुवातीला मला डबे तयार करण्यात तिने मदतही केली . सोबतच लहान बहिणीसाठी अनेक गोष्टींचा त्यागही केला . ती फार समजूतदार आहे . मात्र आता मला डबे करू नकोस , असे ती सांगते . आई , तू खूप कष्ट केले . आता तुझे कष्ट करण्याचे दिवस संपले . तिला २०१२ मध्ये रेल्वेत नोकरी लागली आणि आमची आíथक परिस्थिती बऱ्यापकी सुधारली . तिची मेहनत मी बघितली आहे . ते दिवस आठवले की डोळ्यांत पाणी येते . मात्र आता तिच्या कामगिरीमुळे डोळ्यांत आनंदाचे अश्रू आहेत , ’’ असे तिची आई अभिमानाने सांगते ."
lifestyle,"कोजागरी पौर्णिमेचा उत्सव म्हणजे रात्री दुधात चंद्राचे प्रतिबिंब पाहून त्याचा नैवेद्य दाखवणे आणि मग ते दूध पिणे इतकेच आपल्याला माहित असते . पण त्याबाबतची इतर माहिती घेणेही आवश्यक आहे . हा सण अश्विन पौर्णिमेला साजरा करतात . कोजागिरी पौर्णिमेच्या दिवशी चंद्र पृथ्वीच्या सर्वाधिक जवळ असतो त्यामुळे तो मोठा दिसतो . या रात्री लक्ष्मी पृथ्वीतलावर येऊन जागे असणाऱ्यांना धनधान्य आणि समृद्धी प्रदान करते असे मानले जाते . चंद्र हा शीतल आणि आल्हाददायक गोष्टींचे प्रतिक असल्याने त्याची पूजा करणाऱ्यांनाही चंद्रासारखी शीतलता मिळते असे मानले जाते . या दिवशी चंद्र पृथ्वीच्या सर्वांत जवळ , म्हणजे कोजागरी पर्वतालगत आलेला असतो . त्यामुळे या पौर्णिमेला ‘कोजागरी पौर्णिमा’ म्हटले जाते . या दिवशी नवान्न ( नवीन पिकवलेल्या धान्याने ) जेवण करतात . श्री लक्ष्मी आणि ऐरावतावर बसलेला इंद्र यांची रात्री पूजा करतात . पूजा झाल्यावर पोहे आणि नारळाचे पाणी देव आणि पितर यांना समर्पित करुन नंतर नैवेद्य म्हणून ग्रहण करतात . हा प्रसाद आपल्याकडे आलेल्या सर्वांना देतात . शरद ऋतूतल्या पौर्णिमेच्या स्वच्छ चांदण्यात दूध आटवून चंद्राला आटीव दुधाचा नैवेद्य दाखवतात आणि नंतर नैवेद्य म्हणून ते दूध ग्रहण करतात . चंद्राच्या प्रकाशात एकप्रकारची शक्ती असते जी आरोग्यदायी असते असे म्हटले जाते . या रात्री जागरण करुन करमणुकीसाठी निरनिराळे बैठे खेळ खेळतात . दुसर्या दिवशी सकाळी पूजेचे पारणे करतात . लक्ष्मी आणि इंद्र या दोन देवतांना पृथ्वीवर तत्त्वरूपाने अवतरण्यासाठी चंद्र आग्रहात्मक आवाहन करतो . लक्ष्मी ही आल्हाददायक आणि इंद्र ही शीतलतादायक देवता आहे . यादिवशी वातावरणात या दोन देवता तत्त्वरूपाने येत असल्याने आणि त्यांचे तत्त्व अधिक प्रमाणात कार्यरत असल्याने त्यांची पूजा केली जाते . मध्यरात्री लक्ष्मी चंद्रमंडलातून भूतलावर येते आणि जो जागा असेल , त्याच्यावर संतुष्ट होऊन त्याला कृपाशीर्वाद देऊन जाते . त्यामुळे कोजागरीच्या रात्री जागरण केले जाते ."
entertainment,"बॉलिवूड अभिनेता सैफ अली खान आणि अमृता सिंग यांचा घटस्फोट होऊन अनेक वर्षे लोटली . पण , तरीही या जोडीबद्दल बरीच चर्चा केली जाते . आता हेच बघा ना त्यांच्या लग्नाचा एक फोटो सोशल मीडियावर व्हायरल झाला आहे . मात्र , हा फोटो व्हायरल होण्यामागचे कारण काही वेगळेच आहे . वाचा : ‘चलती है क्या ९ से १२’ गाण्याला वरुण , जॅकलिन , तापसीचा हटके ट्विस्ट आता हा फोटो पाहिल्यावर तुम्ही म्हणाल यात काय नवीन आहे . अनेकदा हा फोटो आम्ही पाहिलाय… . ठीक तर आहे . पण , जर तुम्ही फोटोकडे बारकाईने पाहिले तर तुम्हाला तो का व्हायरल होतोय याचे कारण नक्कीच कळेल . तुम्हाला अजूनही कळले नाही का ? अमृता सिंगने नाकात घातलेली भलीमोठी नोज रिंग सर्वांचे लक्ष वेधून घेत असून , त्यावरच आता ट्रोल केले जातेय . एका ट्विटर युजरने लिहिलेय की , ‘अमृता सिंगची नोज रिंग माझ्या फ्रेण्ड सर्कलपेक्षाही मोठी आहे . ’ तर दुसऱ्याने लिहिलेय की , ‘माझ्या करिअर गोलपेक्षाही अमृताची नोज रिंग मोठी आहे . ’ वाचा : तिहेरी तलाक , राइट टू प्रायव्हसीवर ट्विंकलचा विनोद वाचलात का ?"
lifestyle,"उत्तम आरोग्यासाठी सकाळी उठल्यावर ब्रेकफास्ट करणे अतिशय आवश्यक असते असे आपण नेहमी ऐकतो . आता सकाळी उठल्यावर आवरण्याची आणि शाळा , कॉलेज तसेच ऑफीसला जायची गडबड असते . मग कधी पटकन चहा बिस्कीट खाण्याचा तर कधी नुसते दूध पिऊन निघण्याचा मार्ग अनेक जण अवलंबतात . मात्र असे करणे आरोग्यासाठी हानिकारक ठरु शकते . सकाळचा नाष्ता हा न चुकता करायलाच हवा . आता सकाळी नेमके काय खाल्लेले चांगले याबाबतही आपल्याकडे अनेक समज - गैरसमज असतात . पण शरीराला उत्तम पोषण देणारे पदार्थ सकाळच्या पहिल्या खाण्यात असतील तर ते नक्कीच आरोग्यदायी ठरु शकते . पाहूयात ब्रेकफास्टला खायला पाहिजेत अशा काही खास पदार्थांची यादी… अंडी दोन मोठी अंडी तुम्हाला १३ ते १५ ग्रॅम प्रोटीन देतात . प्रोटीनबरोबर वजन नियंत्रणात ठेवण्यासाठी अंडी अतिशय महत्त्वाची भूमिका बजावतात . अंड्याच्या पांढऱ्या भागामध्ये व्हीटॅमिन बी आणि खनिजे मोठ्या प्रमाणात असतात . यामध्ये फॉस्फरस , सेलेनियम , कॅल्शियम , झिंक , आयर्न , कॉपर असते . तसेच अंड्यात स्निग्धता आणि कोलेस्टेरॉलचे प्रमाणही कमी असते . अंड्यात व्हीटॅमिन डीही मोठ्या प्रमाणात असते . यामध्ये तुम्ही उक़डलेले अंडे , ऑम्लेट , बुरजी असे काहीही खाऊ शकता . कडधान्ये कडधान्यामध्ये मोठ्या प्रमाणात फायबर , प्रोटीन आणि व्हिटॅमिन्स , मिनरल्स आणि अँटीऑक्सिडंटस असतात . कडधान्यामध्ये फायबरचे प्रमाण जास्त असले तरीही त्यांचे अगदी सहज पचन होते . कडधान्यामुळे तुमचे पोट दिर्घकाळ भरलेले राहते , त्यामुळे तुम्ही मधल्या वेळात विनाकारण खात असलेल्या गोष्टी खाण्यावर नियंत्रण येते . टोस्ट आणि पिनट बटर पिनट बटर हे भारतीयांमध्ये प्रसिद्ध आहे . यामध्ये साखर आणि रिफाईंड व्हेजिटेबल ऑईलही असते . त्यामुळे वजन कमी करण्याच्या प्रक्रियेत अडथळे येतात . त्यामुळे तुम्ही घरच्या घरी हे बटर तयार करुन वापरल्यास जास्त चांगले . भाजलेले दाणे पेस्ट होईपर्यंत बारीक करा . याला चव येण्यासाठी तुम्ही मीठ आणि मधही घालू शकता . दाण्यात हृदयासाठी उपयुक्त असणारे फॅटी अॅसिड असतात . २ टेबल स्पून पिनट बटर आणि होल विट टोस्ट खाल्ल्यास आपल्याला ७ ते १० ग्रॅम प्रोटीन मिळतात . हा अतिशय हेल्दी आणि प्रोटीन असलेला ब्रेकफास्ट असल्याचे तज्ज्ञांचे म्हणणे आहे . ओटमिल ब्रेकफास्टसाठी हा अतिशय उत्तम पदार्थ आहे . यामध्ये मोठ्या प्रमाणात फायबर असते त्यामुळे पोट दिर्घकाळासाठी भरलेले राहते . ओटमिलमुळे शरीरात हळूवारपणे कार्बोहायड्रेट सोडण्यास मदत होते . व्यायाम करण्याच्या तीन तास आधी ओटमिल खाल्ल्यास जास्त फॅटस बर्न होण्यास मदत होते . यामुळे शरीरातील इन्शुलिनची पातळी कमी होण्यास मदत होते . त्यामुळे ब्रेकफास्टसाठी ओटमिल अतिशय उपयुक्त असते ."
entertainment,"क्रिकेट विश्वात अनेक खेळाडूंना चांगलेच फॅन फॉलोविंग मिळत असते . त्यातही काही खेळाडूंचे फिमेल फॅन फॉलोविंग नेहमीच आकर्षणाचा विषय ठरते . अशाच खेळाडूंपैकी एक म्हणजे युवराज सिंग . गेल्याच वर्षी भारतीय क्रिकेट संघातील या हॅण्डसम हंकने मॉडेल - अभिनेत्री हेजल किचसोबत विवाह केला . हेजल आणि युवीची प्रेमकहाणी अनेकांसाठीच कुतुहलाचा विषय ठरली होती . सध्या त्यांच्या वैवाहिक आयुष्याला चारपेक्षा जास्त महिने लोटले असून हेजल - युवीच्या संसारात नव्या पाहुण्याची चाहूल लागल्याची चर्चा सुरु आहे . ‘पिंकविला’ या संकेतस्थळाने प्रसिद्ध केलेल्या एका वृत्तामध्ये त्यांनी हेजलसोबत संवाद साधलेल्या एका मुलाखतीचा भाग प्रसिद्ध केला आहे . या मुलाखतीदरम्यानच हेजलला कुटुंबाविषयी प्रश्न विचारला असता ती म्हणाली , ‘सध्या तरी त्याबाबत काहीच ठरवण्यात आले नाहीये . ती एक अशी गोष्ट आहे जी घडायची तेव्हाच घडणार . जसे की आमचे लग्न… युवराजला सतत प्रवास करावा लागत असल्यामुळे मी जेव्हा गरोदर असेन तेव्हा माहित नाही काय होईल . . ’ सहसा लग्नानंतर बऱ्याचजणांचे आयुष्य बदलते असे म्हटले जाते . याविषयीच हेजलला प्रश्न केल्यावर ती म्हणाली ( हसत ) , ‘आमच्यामध्ये अजूनतरी तसं काहीच झालं नाही . आम्ही दोघंही आता फार आनंदात असून आमच्या नात्यात एक प्रकारची सुरक्षितता जाणवतेय . तो त्याच्या कामात अडकलेला असतो . त्यामुळे तसं पाहायला गेलं तर , मीसुद्धा त्याला खूप कमी भेटते असं म्हणायला हरकत नाही . ’ हेजलच्या या उत्तरासोबतच तिने युवीसोबतच्या तिच्या नात्यात असणाऱ्या पारदर्शकते विषयीसुद्धा सांगितले . सध्या युवराज सिंग आयपीएलच्या १० व्या हंगामात खेळत आहे . त्याला पाठिंबा देण्यासाठी हेजलही मोठ्या उत्साहात क्रिकेट सामन्यांना हजेरी लावत आहे . हेजल आणि युवराज हे सध्याचे ‘मोस्ट हॅपनिंग कपल’ आहे असे म्हटले तरी हरकत नाहीये . त्यामुळे या दोघांच्या संसारामध्ये नव्या पाहुण्याच्या येण्याबाबतही सध्या विविध चर्चांना उधाण येत आहे ."
lifestyle,"मान व डोक्याच्या कर्करोगात रुग्ण दगावण्याचे प्रमाण हे अगदी थोडय़ा नैराश्यामुळेही वाढते , असे मत नवीन अभ्यासात व्यक्त करण्यात आले आहे . त्यामुळे अशा रुग्णांमध्ये नैराश्याचा आजार आहे किंवा नाही याचेही निदान करणे पूरक ठरू शकते . युनिव्हर्सिटी ऑफ लुईसव्हिले स्कूल ऑफ मेडिसिन या संस्थेतील संशोधिका एलिझाबेथ कॅश यांनी म्हटले आहे की , नैराश्याची लक्षणे असलेल्या कर्करोगाच्या रुग्णांना मृत्यूचा धोका अधिक असतो . अशा व्यक्ती कर्करोगावरील उपचारांनाही फार सकारात्मक प्रतिसाद देऊ शकत नाहीत . संशोधकांच्या मते मान व डोक्याच्या कर्करोगात नैराश्यामुळे उपचारांत अनेक अडचणी येतात व उपचारांचे वाईट परिणाम कमी करण्यातही कमी यश येते . १३४ रुग्णांवर करण्यात आलेल्या प्रयोगातून हे निष्कर्ष काढण्यात आले आहेत . कर्करोगात धूम्रपान सोडणे , झोपेच्या सवयी बदलणे , पोषण वाढवणे हे उपाय करणे आवश्यक असते . १३४ रुग्णांचा दोन वर्षांतील वैद्यकीय माहितीचा संच तपासला असता त्यात असे दिसून आले की , केमोथेरपी उपचार घेऊनही त्यांच्यात मृत्यूचे प्रमाण जास्त असते . यात रुग्णाचे वय , गाठीचा आकार , धूम्रपानाचा इतिहास या मुद्दय़ांचा विचार करण्यात आला नाही . या रुग्णांमध्ये नैराश्याची अगदी थोडी लक्षणे असतानाच त्याचा वाईट परिणाम कर्करोग उपचारांत झाला , असे कॅन्सर या नियतकालिकातील संशोधन निबंधात म्हटले आहे ."
sports,"मुकुंद धस , लुधियाना गतविजेत्या तामिळनाडूने एकतर्फी अंतिम सामन्यात केरळचा ७७ - ५८ असा पराभव करून ६९व्या कनिष्ठ राष्ट्रीय बास्केटबॉल स्पर्धेतील मुलींचे विजेतेपद पटकावले . मुलांच्या चुरशीच्या आणि वेगवान अंतिम लढतीत केरळने १०८ - १०१ अशा फरकाने राजस्थानचे आव्हान परतवले . उत्तर प्रदेशची वैष्णवी यादव आणि राजस्थानच्या राजीव कुमार यांची स्पर्धेतील सर्वोत्कृष्ट खेळाडू म्हणून निवड करण्यात आली . श्रीकलावर पूर्णपणे अवलंबून असलेल्या केरळला वेगवान तामिळनाडूने अजिबात संधी दिली नाही . उपांत्य फेरीत उत्तर प्रदेशच्या वैष्णवी यादवची यशस्वी कोंडी केलेल्या तामिळनाडूने सोमवारी श्रीकलाची डाळ शिजू दिली नाही . मध्यांतराला ४५ - २५ अशी मोठी आघाडी घेतलेल्या तामिळनाडूने आपल्या खेळाडूंना विश्रांती देण्यासाठी उत्तरार्धात खेळाची गती थोडी संथ केली , परंतु केरळने काहीच प्रतिकार न केल्याने तामिळनाडूने आपले विजेतेपद सहजपणे राखले . केरळच्या मुलांनी सुरुवातीला घेतलेली आघाडी राजीव आणि सुमितच्या अचूक नेमबाजीच्या जोरावर राजस्थानने १२व्या मिनिटात खेचून आणली . मात्र केरळने सांघिक खेळाचे उत्कृष्ट प्रदर्शन करून मध्यांतरापूर्वी आघाडी पुन्हा खेचून घेतली . दोन्ही संघ आक्रमणावर लक्ष केंद्रित करत असल्याने गुण भराभर वाढत होते . उंच सेजीनच्या दोन ‘डंक’मुळे विजेत्यांना चांगलाच जोश चढला होता . खेळ संपण्यास पाच मिनिटे बाकी असताना केरळकडे तीन गुणांची आघाडी होती . या मोक्याच्या क्षणी चाको सायमनने लागोपाठ पाच गुण नोंदवून त्यात अधिक भर घातली . राजस्थानने हार न मानता चिकाटीने खेचून पिछाडी भरून काढली . शेवटच्या मिनिटात विजेत्यांनी शांतपणे खेळून विजयश्री खेचून आणली ."
lifestyle,"आईला साहित्यात कायमच वरचे स्थान असून तिच्यावरील कविता , चित्रपट , लेख सहज उपलब्ध होतात . परंतु कुटुंबासाठी झटणाऱ्या बाबाची मात्र साहित्यात म्हणावी तितकी दखल घेतली जात नाही . घराबाहेर राबणाऱ्या वडिलांचे कष्ट दिसत नसले तरी ‘दमलेल्या बाबाची कहाणी’ ऐकल्यावर आपलेही डोळे पाणावल्याशिवाय राहात नाहीत . नुकताच मदर्स डे साजरा करण्यात आला . त्यावेळी आपल्या आईसाठी आठवणीने काही ना काही भेटवस्तू देणाऱ्यांपैकी कितीजणांना जूनच्या तिसऱ्य़ा रविवारी ‘फादर्स डे’ असतो हे लक्षात आहे ? एकीकडे पाश्चात्य संस्कृतीचे अंधानुकरण असे म्हणत असताना या दिवसाच्या निमित्ताने आईला हजारो रुपयांची भेटवस्तू देणारे आपण वडिलांसाठी किती खर्च करु शकतो असे पाहिल्यास या दोन्हींमध्ये खूप तफावत असल्याचे आपल्याला दिसून येईल . फादर्स डेच्या निमित्ताने काही देशांत याबाबत करण्यात आलेल्या एका सर्वेक्षणातून ही बाब समोर आली आहे . मदर्स डेला मुलांकडून केल्या जाणाऱ्या खर्चाच्या तुलनेत फादर्स डेला केला जाणारा खर्च निश्चितच कमी आहे असे दिसून आले आहे . मुलं मदर्स डेला आईसाठी भेटवस्तू घेतात पण फादर्स डेला वडिलांसाठी भेटवस्तू घेण्याचं प्रमाण हे कमी आहे . असंही सर्वेक्षणातून समोर आलं आहे . अर्थात आईचं प्रत्येकांच्या आयुष्यात असणारं स्थान हे खूप मोठं आहे , त्यामुळे वर्षांतून एक दिवस तिच्यासाठी थोडसं का होईना काहीतरी वेगळं करावं असं प्रत्येक मुलाला वाटतं आणि ते केलंही पाहिजे . पण अनेक पाश्चात्य देशात फादर्स डेनिमित्त केला जाणारा खर्च हा कमी असल्याचं ‘नॅशनल रिटेल फेडरेशने’ आपल्या सर्वेक्षणात म्हटलं आहे . दरवर्षी जून महिन्याच्या तिसऱ्या रविवारी फादर्स डे साजरा केला जातो . यंदा हा दिवस १८ जून रोजी साजरा केला जाणार आहे . इंग्लंड आणि अमेरिकेबरोबरच जगातील ७० हून अधिक देशांमध्ये हा दिवस साजरा केला जातो ."
sports,"भ्रष्टाचाराचे गंभीर आरोप असतानाही भारतीय ऑलिम्पिक संघटनेच्या आजीवन अध्यक्षपदी निवड झालेल्या अभय चौताला यांनी काही अटींवर राजीनामा देण्याचे मान्य केले आहे . राष्ट्रकुल घोटाळ्याप्रकरणी दोषी आढळल्याने तुरुंगवास भोगलेले सुरेश कलमाडी आणि अभय चौताला यांची आयओएच्या आजीवन अध्यक्षपदी निवड करण्यात आली . या निवडीवरून आयओएवर चहूबाजूंनी टीका झाल्याने कलमाडी यांनी राजीनामा देण्याची तयारी दर्शवली , मात्र चौताला यांनी राजीनामा देण्यासाठी अटी ठेवल्या आहेत . दरम्यान , त्यांच्यावर बेहिशेबी मालमत्तेप्रकरणी आरोपपत्र दाखल करण्यात आले होते . ‘माझ्या निवडीला आंतरराष्ट्रीय ऑलिम्पिक समितीने आक्षेप घेतला तरच राजीनामा देईन . आयओएचे अध्यक्ष एन . रामचंद्रन यांनी आंतरराष्ट्रीय ऑलिम्पिक समितीकडे माझ्या नियुक्तीसंदर्भात चर्चा करावी , ’ असे चौताला यांनी सांगितले . ते पुढे म्हणाले , ‘आजीवन अध्यक्षपदी नियुक्ती केल्याबद्दल आयओए सदस्यांचे मी आभार मानतो . एन . रामचंद्रन यांना आंतरराष्ट्रीय ऑलिम्पिक समितीच्या पदाधिकाऱ्यांना भेटण्याची संधी मिळणार आहे . त्यांनी आक्षेप नोंदवल्यास भारतीय क्रीडा क्षेत्र , क्रीडापटू , न्याय प्रशासन , पारदर्शक कारभार यांचा विचार करून मी राजीनामा देईन . ’ चौताला आणि कलमाडी यांच्या आजीवन अध्यक्षपदी नियुक्तीला केंद्रीय क्रीडामंत्री विजय गोएल यांनी आक्षेप घेतला होता . भ्रष्टाचारप्रकरणी दोषी आढळलेल्या व्यक्तींची ऑलिम्पिक संघटनेवर नियुक्ती होऊच शकत नाही , असे गोएल यांनी स्पष्ट केले होते . या संदर्भात आयओएला ‘कारणे दाखवा नोटीस’ बजावण्यात आली होती . या संदर्भात विचारले असता चौताला म्हणाले , ‘आजीवन अध्यक्षपदी नियुक्तीप्रकरणी केंद्रीय क्रीडामंत्री आणि प्रसारमाध्यमांनी निषेध केल्याने मला आश्चर्य वाटले . क्रीडा क्षेत्राला माझ्या योगदानासाठी मला मानद स्वरूपाचे हे पद देण्यात आले . आयओएच्या नियमांनुसारच माझी या पदासाठी निवड करण्यात आली . २०१३ मध्ये आयओए अध्यक्षपदाचा मी त्याग केला होता . अध्यक्षपदी नियुक्तीही तीन नामवंत न्यायमूर्तीनी केली होती . रिओ ऑलिम्पिकमध्ये मी उपस्थित होतो . यावरही साशंकता व्यक्त करण्यात येत आहे . ’ ते पुढे म्हणाले की , ‘ऑलिम्पिक स्पर्धेदरम्यान अनुमती नसलेल्या ठिकाणी प्रवेश केल्याबद्दल क्रीडामंत्री गोएल यांचे अधिस्वीकृती पत्र रद्द होणार होते . या विषयावर मला अधिक काही भाष्य करायचे नाही . क्रीडामंत्र्यांची प्रतिमा मलिन होऊन नये असे मला वाटते . आवश्यकता असेल तर या प्रकरणी पंतप्रधान मोदी यांच्यासमोर बाजू मांडेन . ’ गोएल यांचे आयओए प्रमुखांवर टीकास्त्र भ्रष्टाचाराचे आरोप असलेल्या सुरेश कलमाडी आणि अभय चौताला यांची भारतीय ऑलिम्पिक संघटनेच्या आजीवन अध्यक्षपदी नियुक्ती केल्याप्रकरणी केंद्रीय क्रीडामंत्री विजय गोएल यांनी आयओएचे अध्यक्ष एन . रामचंद्रन यांच्यावर टीकास्त्र सोडले आहे . चेंबूर येथे झालेल्या १०व्या वनवासी राष्ट्रीय तिरंदाजी स्पर्धेच्या उद्घाटनप्रसंगी ते बोलत होते . ‘ आयओए ’ ची मुदत आज संपणार सुरेश कलमाडी आणि अभय चौताला यांची आजीवन अध्यक्षपदी नियुक्ती केल्यामुळे आयओएची मान्यता रद्द का करण्यात येऊ नये , याबाबत केंद्रीय क्रीडा मंत्रालयाने बजावलेल्या कारणे दाखवा नोटिसीवर उत्तर देण्यासाठी संघटनेला शुक्रवापर्यंतची वेळ देण्यात आली आहे . ‘आयओएने २७ डिसेंबरला चेन्नईत घेतलेल्या वार्षिक सर्वसाधारण सभेत कलमाडी आणि चौटाला यांची आजीवन अध्यक्षपदी नियुक्ती केली . ही नियुक्ती आंतरराष्ट्रीय ऑलिम्पिक संघटनेच्या आणि आयओएच्या घटनेचे उल्लंघन करणारी आहे . जर आयओए घटनेचे पालन करणार नसेल तर त्यांची मान्यता का रद्द करू नये , ’ असे या नोटीसमध्ये नमूद केले आहे ."
entertainment,"दक्षिणेतील चित्रपटप्रेमींच्या मनावर अधिराज्य गाजवणारे अभिनेते रजनीकांत लवकरच एका मराठी चित्रपटात काम करणार आहेत . आजवर मोठ्या बजेटचे चित्रपट करण्यासाठी प्रसिद्ध असलेल्या रजनीकांत यांनी आजवर एकाही मराठी चित्रपटात काम केलेलं नाही . पण , त्यांच्या चाहत्यांची ही इच्छाही लवकरच पूर्ण होणार आहे . वाचा : ‘गुगल डुडल’द्वारे व्ही . शांताराम यांना अनोखी मानवंदना… . ‘पसायदान’ या मराठी चित्रपटात ते काम करणार आहेत . या चित्रपटात रजनीकांत यांच्यासोबत प्रसिद्ध अभिनेते मामुटी हेदेखील दिसतील . बाळकृष्ण सुर्वे या चित्रपटाची निर्मिती करत असून , दिपक भावे दिग्दर्शन करणार आहेत . दिपकने लिहिलेल्या ‘इडक’ चित्रपटाची ‘इफ्फी’मध्ये निवड झाली आहे . जानेवारी किंवा फेब्रुवारीपासून चित्रपटाच्या चित्रीकरणाला सुरुवात होणार असल्याचे बाळकृष्ण सुर्वेंनी सांगितले . वाचा : ‘पद्मावती नर्तिका नव्हती , ती राणी होती’ रजनीकांत हे मूळचे महाराष्ट्रीय आहेत . शिवाजीराव गायकवाड हे त्यांचे खरे नाव . रामोजी राव आणि जिजाबाई गायकवाड या महाराष्ट्रीय दाम्पत्याच्या चार मुलांपैकी सर्वात धाकटा मुलगा म्हणजेच शिवाजीराव गायकवाड . त्यांचा जन्म १२ डिसेंबर १९५० मध्ये बंगळुरु येथील म्हैसूरमध्ये म्हणजे आताच्या कर्नाटक राज्यात झाला . रजनीकांत यांना दोन मोठे भाऊ आणि एक बहीण होती ."
lifestyle,"सुजैविकांनी युक्त असलेले चोथायुक्त अन्न सेवन केल्याने झोपेचा दर्जा सुधारतो , त्यात कच्चा लसूण , कांदा यांचे सेवन उपयुक्त ठरते . तसेच शारीरिक ताणही कमी होतो . असे नवीन संशोधनात म्हटले आहे . सुजैविकांमुळे आतडय़ातील चांगले जिवाणू सुरक्षित राहतात . अमेरिकेतील कोलोरॅडो विद्यापीठातील संशोधक रॉबर्ट थॉमसन यांनी म्हटले आहे की , सुजैविकेयुक्त नैसर्गिक अन्न आरईएमव्यतिरिक्त व आरईएमयुक्त झोप ( रॅपिड आय मूव्हमेंट ) सुधारते . ताणानंतरही झोपेचा दर्जा चांगला राहतो . कांदा , लसूण यामुळे चांगला फायदा होतो . जेव्हा उपकारक जिवाणू हे पदार्थ पचवतात तेव्हा त्यांची संख्या वाढते व त्यामुळे आतडय़ाचे आरोग्य सुधारून चयापचयातील त्याज्य घटक बाहेर टाकले जातात . संशोधकांनी तीन आठवडे उंदरांवर संशोधन केले असून त्यात त्यांच्या शरीराचे तापमान , आतडय़ातील जिवाणू व झोपेचे चक्र यांचा अभ्यास ईईजी तंत्राने करण्यात आला . ज्यांना प्रिबायोटिक अन्न देण्यात आले . त्यांची एनआरईएम झोप जास्त काळ टिकली . यात डोळे झोपेत जलद हालचाली करीत नाहीत . या उंदरांना ताण दिला असता त्यांची आरईएम झोप चांगली राहिली . जीवनात आधीच्या काळात जर प्रिबायोटिक घेतले तर त्याचा चांगला परिणाम होतो . आरईएम झोप ही ताणाचे दुष्परिणाम टाळणारी असते . या झोपेमुळे मानसिक धक्क्यामुळे होणारे ताणाचे आजार जडत नाहीत . शरीराचे तापमानही यात नियंत्रित राहते . जर्नल फ्रंटियर्स इन बिहॅवरियल न्यूरोसायन्स या नियतकालिकात हे संशोधन प्रसिद्ध झाले आहे ."
entertainment,"अभिनेता , दिग्दर्शक म्हणून हिंदी चित्रपटांमध्ये आपले स्थान निर्माण करताना मनोज कुमार यांनी स्वतःची वेगळी ओळख निर्माण के ली होती . ‘भारत कुमार’ म्हणून त्यांची ओळख निर्माण झाली कारण त्यांच्या प्रत्येक चित्रपटात देशप्रेम ओतप्रोत भरलेले असायचे . पन्नास वर्षांनंतरही ‘शहीद’ , ‘रोटी , कपडा और मकान’ हे आपले चित्रपट आजच्या काळाशी सुसंगत वाटतात . कारण त्याची मांडणी तेव्हाही वास्तवाला धरूनच होती . चित्रपट हा तेव्हा व्यवसाय झाला नव्हता त्यामुळे एका ध्यासातून बनवलेले हे चित्रपट आजही तरुण पिढीला दाखवले जातात , त्यांना पहावेसे वाटतात तेव्हा खरा आनंद होतो , अशी भावना मनोज कुमार यांनी व्यक्त केली . यावर्षी ‘दादासाहेब फाळके पुरस्कार’ हा सर्वोच्च सन्मान देऊन त्यांना गौरवण्यात आले . याच निमित्ताने मनोज कुमार यांचे चित्रपट ४७ व्या ‘इंटरनॅशनल फिल्म फेस्टिव्हल ऑफ इंडिया’ ( इफ्फी ) मध्ये दाखवण्यात येणार आहेत . १९६५ साली प्रदर्शित झालेला ‘शहीद’ , ‘शोर’ , ‘क्रांती’ , ‘रोटी , कपडा और मकान’ आणि ‘गुमनाम’ असे पाच चित्रपट महोत्सवात दाखवण्यात येणार आहेत . यानिमित्ताने बोलताना दोन वर्षांपूर्वी ‘इफ्फी’साठी जाण्याचा योग आला होता , त्यावेळी आपण अभिनेता प्रेम चोप्रा यांच्यासोबत तिथे गेलो होतो . चित्रपट पाहण्यासाठी लोकांची होणारी गर्दी थक्क करणारी होती , असा आपला अनुभव मनोज कुमार यांनी सांगितला . ‘शहीद’ काय किंवा ‘रोटी , कपडा और मकान’ काय हे चित्रपट आजही प्रेक्षकांना आपलेसेच वाटणार असं ते विश्वासाने म्हणतात . त्याचे कारण हे चित्रपट रोजच्या जगण्यातून , विचारमंथनातून आलेले होते , असे त्यांनी सांगितले . ‘शहीद’ची कथाकल्पना तर शाळकरी वयापासून मनात घोळत होती . त्यामुळे त्यावर चित्रपट करण्याची संधी मिळाली तेव्हा ती लगेच घेतली , असे सांगणाऱ्या मनोज कुमार यांनी या चित्रपटाने आपल्याला तत्कालीन पंतप्रधान लालबहादूर शास्त्री यांचे प्रेम मिळवून दिले , असं सांगितलं . त्यावेळी शास्त्रीजींनी ‘जय जवान जय किसान’चा नारा दिला होता . त्या विषयानुरूप चित्रपट बनवावा अशी त्यांची इच्छा होती आणि त्यांनी ती जबाबदारी माझ्यावर टाकली . हा विषय खूप मोठा होता . ‘भारत गावात राहतो’ असं आपण कित्येकदा म्हणतो मात्र तिथलं वास्तव दाखवणं तितकं सोपं नव्हतं . ‘उपकार’ या नावाने आलेल्या या चित्रपटात केवळ एकच विषय नव्हता . गांधीजींनीही त्यावेळी खेडय़ाकडे चला अशी हाक दिली होती . याची पाश्र्वभूमी त्या चित्रपटाला होती . कुटुंब नियोजन हा गावागावांतून महत्त्वाचा विषय होता त्यासाठी शहरात शिकल्यासवरलेल्या डॉक्टर्सनी खेडेगावात जाणं गरजेचं होतं . याचाही ऊहापोह चित्रपटात आहे . मला वाटतं , माणसाला एकच एक अडचण नसते . तो वेगवेगळ्या समस्यांमधून मार्ग काढत जगत असतो . त्यामुळे चित्रपटातून जेव्हा त्याला त्याच्या जगण्यातील या समस्या दिसतात तेव्हाच तो चित्रपट वास्तव ठरतो , असं मनोज कुमार म्हणतात . ‘क्रांती’मध्ये देशप्रेमाविषयी बोलत असताना त्याकाळी असलेल्या राजेरजवाडे यांच्या संस्थानांचा जो माहौल होता तो चित्रपटात दिसतो . इथेही विचार करत असताना संस्थानांमधूनही सर्वसामान्य माणूस कोण असणार ? देशप्रेमासाठी लढणारा क्रांतिकारी की शेतकरी असं विचाराचं द्वंद्व होतं आणि तेव्हाही शेतकरी हेच उत्तर मनात आलं होतं . ‘शोर’ हा चित्रपट तर स्वानुभवाचं बोट धरून आला होता , असं त्यांनी सांगितलं . ‘रोटी , कपडा और मकान’चा विषय आणि त्यातलं ‘हाय हाय यह मजबूरी’ या गाण्यातला प्रत्येक शब्द आजही तितकाच खरा आहे . या चित्रपटाची कल्पना अशीच वर्तमानपत्रातील बातमी वाचून सुचली होती , असं ते सांगतात . दिल्ली विद्यापीठात पदवीदान समारंभाच्या वेळी एका विद्यार्थ्यांने डिग्री हातात आल्यानंतर सगळ्यांसमोर ती फाडून टाकली होती . ही डिग्री घेऊनही नोकरी मिळणार नाही या अनुभवापायी त्याने त्या डिग्रीच्या कागदाचे तुकडे केले होते . या घटनेवरून चित्रपटाची कथाकल्पना विकसित झाली . त्या सगळ्या काळात आजूबाजूला घडणारे हे विषय माणूस म्हणून टिपत गेलो आणि एक अभिनेता - दिग्दर्शक म्हणून ते पडद्यावर आले याचं श्रेय मात्र ते त्या काळच्या निर्मात्यांना देतात . निर्मात्यांना अशा विषयात खूप रस होता . चित्रपट करणं हे त्यावेळी सर्जनशील , कल्पक काम होतं . एखाद्या ध्येयाने झपाटून काम करणं आणि व्यवसाय करणं यात जो फरक असतो तो तुम्हाला तेव्हाच्या चित्रपट निर्मितीत आणि आजच्या चित्रपट व्यवसायात दिसून येईल , इतक्या रोखठोक भाषेत त्यांनी आजच्या चित्रपटसृष्टीतलं वास्तव मांडलं . चित्रपटकर्मी हा समाजाशी बांधील असतो , तो त्या समाजाचा भाग असतो त्यामुळे त्या त्या समाजाची नीतीमूल्य , संस्कार , प्रेरणा या त्याच्या कलाकृतीतून उमटायलाच हव्यात असा आग्रह धरणारे मनोज कुमार आता या वयातही आपण पुन्हा चित्रपट करणार आहोत , असं सांगतात . व्हीलचेअरवर बसून करेन , पण चित्रपट करेन हा त्यांचा ध्यास असून पुढच्या एकोणऐंशी वर्षांच्या या तरुण दिग्दर्शकाने आपण चित्रपटाची तयारीही सुरू केली असल्याचे सांगितले ."
entertainment,"नाटकात दोन मुख्य कलाकार निश्चित केले जातात . पण एक ज्येष्ठ अभिनेता त्या नाटकात काम करायची इच्छा व्यक्त करतो . त्या अभिनेत्याबरोबर ज्येष्ठ अभिनेत्रीही नाटकात काम करण्यास तयार होते . हे दोन ज्येष्ठ कलावंत काम करत आहेत म्हटल्यानंतर पहिल्यांदा ज्यांची नावे नक्की झालेली असतात ते दोघे कलाकार आपणहून मागे होतात . नाटकाचे काही प्रयोग झाल्यानंतर त्या ज्येष्ठ अभिनेत्याला प्रयोग करणे शक्य नसल्याने नाटकाचे प्रयोग थांबतात . पण चांगले नाटक थांबू नये म्हणून त्या दोघा ज्येष्ठ कलावंतांच्या परवानगीने हे नाटक आता पुढील महिन्यात पुन्हा रंगभूमीवर दाखल होत आहे . सुरुवातीला या नाटकात जे कलावंत काम करणार होते त्यांना घेऊन हे नाटक रंगभूमीवर सादर होणार आहे . गोपाळ अलगेरी यांच्या ‘वेध’ नाटय़संस्थेतर्फे हे नाटक रंगभूमीवर सादर झाले होते आणि आता नव्यानेही त्यांच्याच संस्थेतर्फे सादर होणार आहे . रंगभूमीवर दाखल होणाऱ्या या नाटकाचे नाव आहे ‘के दिल अभी भरा नही’ आणि नाटकात लीना भागवत व मंगेश कदम ही जोडी काम करणार आहे . शेखर ढवळीकर लिखित या नाटकाचे दिग्दर्शन मंगेश कदम यांनीच केले आहे . या नाटकाच्या निमित्ताने ज्येष्ठ अभिनेते विक्रम गोखले व ज्येष्ठ अभिनेत्री रीमा पहिल्यांदा एकत्र आले होते . नाटकाचे ७४ प्रयोग सादर झाले . विक्रम गोखले यांना घशाच्या त्रासामुळे डॉक्टरांनी बोलण्यावर बंधने घातल्याने तसेच विश्रांतीचा सल्ला दिल्याने त्यांनी काही काळ तरी रंगभूमीवरून अल्पविराम घेत असल्याचे जाहीर केले . साहजिकच या नाटकाचे प्रयोग थांबले . ‘उतारवयातील जोडप्याचे संघर्षमय उत्तरायण’ असे या नाटकाचे वर्णन करता येईल . पती व पत्नीच्या नात्यात नीरगाठी निर्माण होण्यासाठी जे काही प्रसंग निमित्त होतात त्यात त्या प्रसंगांकडे पाहण्याचा भिन्न दृष्टिकोनही कारणीभूत असतो . त्या त्या वेळी यातील तथ्य समजून घेतले नाही किंवा समजावून दिले नाही तर गैरसमज वाढत जातात . आपले तेच खरे असा हेका दोघेही धरू लागले तर मनं दुभंगतात आणि तसेच आयुष्य काढावे लागते , हे या नाटकातून मांडण्यात आले आहे . या नाटकात पहिल्यांदा लीना भागवत आणि मंगेश कदम हीच जोडी काम करणार होती . पण विक्रम गोखले यांना हे नाटक आवडले आणि त्यांनी नाटकात काम करण्याची इच्छा व्यक्त केली . विक्रम गोखले यांच्यासारखा ज्येष्ठ अभिनेता दीर्घ कालावधीनंतर नाटकात काम करण्यास तयार झाला असल्याने मंगेश कदम यांनी ही भूमिका गोखले यांना करण्यास होकार दिला . गोखले यांच्यासमवेत दिग्गज कलाकार म्हणून रीमा यांचे नाव नक्की झाले . आता या नाटकात काम करण्याची संधी पुन्हा एकदा लीना भागवत व मंगेश कदम यांना मिळाली आहे . नाटकाचा शुभारंभाचा प्रयोग १६ जुलैला मुंबईत होणार आहे ."
lifestyle,"ज्या व्यक्तींचा रक्तगट ‘ओ’ या रक्तगटाशिवाय वेगळा असतो , त्यांना हृदयविकाराचा झटका येण्याची शक्यता अधिक असते , असे संशोधनात दिसून आले आहे . या व्यक्तींना पक्षाघाताची शक्यताही अधिक असते . वैज्ञानिकांनी म्हटले आहे की , ए , बी व एबी रक्तगटाच्या व्यक्तींमध्ये रक्त गोठण्याचे प्रथिन जास्त प्रमाणात असते . ही एक शक्यता असली तरी हृदयरुग्णांनी धूम्रपान सोडून आहार चांगला ठेवला पाहिजे . युरोपियन सोसायटी ऑफ कार्डिओलॉजी काँग्रेसच्या अधिवेशनात याबाबत सादर करण्यात आलेले संशोधन हे १ . ३ दशलक्ष लोकांचा अभ्यास करून मांडण्यात आले आहे . ‘ओ’ रक्तगट नसलेल्या एक हजार लोकांपैकी , पंधरा जणांना हृदयविकाराचा झटका आल्याचे दिसून आले आहे , तर ओ रक्तगट असलेल्या १००० पैकी १४ जणांना हृदयविकाराचा झटका आल्याचे दिसून आले . यात जोखमीचे प्रमाण तसे पाहिले तर फार थोडे आहे . ‘एबी’ रक्तगट असलेल्या व्यक्तींना हृदयविकाराच्या झटक्याची शक्यता २३ टक्के अधिक असते . असे असले तरी हृदयविकाराची शक्यता ही धूम्रपान , जास्त वजन व अनारोग्यकारक जीवनशैली यामुळे वाढते . ब्रिटनमध्ये ‘ओ’ रक्तगट असलेले ४८ टक्के लोक आहेत . माणसाचा रक्तगट हा ती व्यक्ती आई - वडिलांकडून कोणती जनुके घेते यावर अवलंबून असतो . नेदरलॅण्ड्समधील युनिव्हर्सिटी सेंटर ग्रॉनिंगेन या संस्थेच्या टेसा कोल यांनी हे संशोधन सादर केले आहे . त्यांच्या मते हृदयविकारात रक्तगटाचा विचार करणे महत्त्वाचे असते ."
entertainment,"बॉलिवूडमधील सध्याचे सर्वात टॉपचे सेलिब्रेटी कपल दीपिका पदुकोण आणि रणवीर सिंह बुधवारी ( दि . १४ ) लग्नबंधनात अडकले . मात्र , मोठ्या थाटात लग्न सोहळा होऊनही त्यांच्या लग्नाचे फोटो प्रसिद्ध करण्यात आले नव्हते . अखेर गुरुवारी २४ तासांनंतर स्वतः दीपिका आणि रणवीर यांनी आपल्या ट्विटर हँडलवरुन हे फोटो प्रसिद्ध केले . दरम्यान , युजर्सने या जोडप्याला अनेक शुभेच्छा दिल्या . तर काहींनी दीपिकाच्या साडीवरुन चर्चा चालवली . दीपिकाने लग्नाच्यावेळी घातलेल्या लाल रंगाच्या साडीवर तिच्या चाहत्या असलेल्या काही तरुणींची खास नजर होती . दीपिकाच्या या शाही पेहरावावर तिने डोक्यावरुन घेतलेला दुपट्टा हा विशेष दुपट्टा असल्याचे या चाहत्यांचे म्हणणे आहे . कारण या दुपट्ट्यावर एक सुभाषित प्रिंट करण्यात आले आहे . ते म्हणजे , ‘सदा सौभाग्यवती भवः’ . ही टॉगलाईन आपल्याला खूपच आवडल्याचे एका तरुणीने दीपिकाच्या फोटोवर कमेंट करताना म्हटले आहे . तुझ्या दुपट्ट्यावरील सुभाषित आणि तुझे लाखात एक हास्य या गोष्टी खूपच छान दिसत आहेत असे दुसऱ्या एका तरुणीने म्हटले आहे . तर आणखी एका तरुणीने रणवीरच्या कपड्यांवर कमेंट करताना तो गळ्यात नेकलेस का घालत आहे ? असा प्रश्न केला आहे . एकूणच बॉलिवूड कलाकारांची सर्वसामान्य लोकांमध्ये किती मोठी क्रेझ असते हे पुन्हा एकदा समोर आले आहे . या सेलिब्रेटींच्या बारीक सारिक बाबींवर त्यांचे चाहते चर्चा करत असतात , त्यांच्या स्टाईल फॉलो करतात . दीपिका - रणवीरचे लग्नाचे फोटोज तत्काळ पहायला मिळावेत यासाठी त्यांचे चाहते भलतेच रोमांचित झाले होते ."
entertainment,"मराठीमध्ये या वर्षी शेकडोच्या संख्येने सिनेमे प्रदर्शित झाले . यामध्ये अगदी वेगळ्या विषयांवर आधारित सिनेमांपासून ते सिक्वेलपर्यंत सर्वच प्रकारच्या सिनेमांचा समावेश होता . सिनेमांबरोबरच या सिनेमांची गाणीही कायमच प्रेक्षकांच्या चर्चेचा विषय असतात . या वर्षीही प्रदर्शित झालेल्या सिनेमांच्या गाण्यांची बरीच चर्चा पहायला मिळाली . विंक या म्युझिक अॅप्लिकेशनने २०१८ मध्ये सर्वाधिक कोणती गाणी ऐकली गेली याची यादीच जाहीर केली आहे . विंकने जाहीर केलेल्या यादीमध्ये अजय - अतुलच्या गाण्यांची जादू मराठी मनावर कायम असल्याचे दिसून येते . सर्वाधिक ऐकल्या गेलेल्या १० गाण्यांपैकी सात गाणी अजय - अतुलने गायलेली किंवा संगीत दिलेली आहेत . याशिवय आणखीन एक महत्वाचा मुद्दा म्हणजे नागराज मंजुळेच्या सिनेमामधील गाण्यांना प्रेक्षकांची आजही पसंती मिळत आहे . म्हणूनच नुकताच प्रदर्शित झालेल्या नाळ सिनेमातील ‘जाऊ दे ना वं’ हे गाणं या सर्वाधिक ऐकल्या गेलेल्या मराठी गाण्यांच्या यादीत पहिल्या क्रमांकावर आहे . नागराजच्या सैराट सिनेमातील गाणी आजही मराठी प्रेक्षकांच्या मनावर राज्य करत असल्याचे या यादीमधून दिसून येते . दुसऱ्या स्थानी ‘झिंगाट’ , चौथ्या स्थानी ‘याड लागलं गं’ , पाचव्या स्थानी ‘सैराट झालं जी’ तर सातव्या स्थानी ‘अता गं बया का बावरलं’ ही गाणी आहेत . पाहुयात ही संपूर्ण यादी १ जाऊ दे ना वं ( नाळ ) २ झिंगाट ( सैराट ) ३ देवाक् काळजी रे ( रेडू ) ४ याड लागलं ( सैराट ) ५ सैराट झालं जी ( सैराट ) ६ अप्सरा आली ( नटरंग ) ७ अता गं बया का बावरलं ( सैराट ) ८ हे बप्पा मोरया ( आदर्श शिंदे ) ९ जीव रंगला ( जोगवा ) १० तू जराशी ( व्हॉट्सअप लग्न ) या यादीवर पुन्हा एकदा नजर टाकल्यावर एवढेच म्हणू शकतो की मराठी मनावर २०१८ साली अजय आतुलच्याच गाण्यांनी राज्य केलं ."
lifestyle,"थंडी आली की त्वचा कोरडे पडायला लागते . मग शरीराला खाज सुटण , ओठांची त्वचा निघणे असे व्हायला लागते . मात्र हे नीट दिसावे यासाठी आपण अनेक वेगवेगळे उपाय करतो . कधी मॉईश्चरायझर लावणे तर कधी खोबरेल तेलाने मालीश करणे असे उपाय केले जातात . पण चेहऱ्याच्या त्वचेबरोबरच पायांची विशेषतः टाचेच्या त्वचेची काळजी घेणे गरजेचे असते . टाचांना पडणाऱ्या भेगा कालांतराने इतक्या वाढतात की त्यातून काही गंभीर समस्या उद्भवण्याची शक्यता असते . पण घरच्या घरी काही सोपे उपाय केल्यास या भेगांपासून आपली निश्चितच सुटका होऊ शकते . पाहूयात काय आहेत हे उपाय… . – पायांच्या तळव्यांना कायम स्क्रब करा . त्यामुळे पावलांवरची धुळ निघून जाण्यास मदत होईल . पायांची त्वचाही गुळगुळीत होण्यास याचा चांगला फायदा होईल . – थंडीत रात्री झोपण्याआधी आपण चेहऱ्याला मॉईश्चरायझर लावतो . त्याचप्रमाणे पायालाही मॉईश्चराईज करायची सवय ठेवा . त्यामुळे पायांची त्वचा मुलायम राहण्यास मदत होईल . – ऑलिव्ह ऑइल हे त्वचेसाठी अतिशय चांगले असते . त्यामुळे थंडीत टाचांना पडणाऱ्या भेगांसाठी त्याचा निश्चितच चांगला उपयोग होतो . – यामध्ये आणखी एक महत्त्वाची गोष्ट म्हणजे पायंना भेगा पडल्यानंतर त्यामध्ये घाण साचते . विशेषतः महिला दिवसभर विविध कामे करत असतात . त्यांच्या पायांच्या भेगांमध्ये घाण साचण्याचे प्रमाण जास्त असते . असे होऊ नये यासाठी तुमच्या टाचांना भेगा असतील तर पाय वारंवार पाण्याने धुत राहा . म्हणजे घाण गेली तरी ती वेळच्या वेळी साफ होईल . – ग्लिसरीन आणि गुलाबपाणी यांचे मिश्रण भेगांना लावा . १० मिनिटे लावून ठेवल्यानंतर पाय धुवून टाका . यामुळे पायाची त्वचा मऊ होण्यास मदत होईल . याबरोबरच आठवड्यातून एकदातरी पायाला स्क्रब करायला विसरु नका . यासाठी तांदळाच्या पीठाचा वापर करा . ( ही बातमी संशोधकांनी केलेल्या वैद्यकीय संशोधनावर तसेच तज्ज्ञांच्या मतांवर आधारित आहे . त्यातील मतांशी ‘लोकसत्ता ऑनलाइन’चा संबंध नाही . त्यामुळे कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
lifestyle,"गोवा म्हटले की आपल्या डोळ्यासमोर येतात ते मोठेच्या मोठे समुद्रकिनारे आणि त्याच्या बाजूनी असणारी उंचच्या उंच नारळाची झाडे . दैनंदिन जीवनातून थोडासा आराम मिळावा यासाठी दरवर्षी गोव्याला जाणारे अनेक जण आहेत . याठिकाणी समुद्रकिनाऱ्यावर वेगवेगळ्या साहसी खेळांचा आनंदही अनेकांनी घेतला असेल . त्यात आता आणखी एक भर पडणार असून गोवा टुरिझमतर्फे म्हादेई नदीत राफ्टिंग करण्याचा चित्तथरारक अनुभव पर्यटकांना घेता येणार आहे . येत्या २८ जूनपासून ही सुविधा सुरु होणार असल्याचे सांगण्यात आले आहे . ऐन पावसाळ्याच्या दिवसांत या उपक्रमाची सुरुवात करण्यात येत असल्याने पर्यटकांसाठी ही नक्कीच आनंदाची बाब आहे . गोव्यातील खळाळत्या म्हादेई नदीत किनाऱ्यावर वसलेल्या वन्यजीवन अभयारण्याच्या साक्षीने लाटांवर स्वार होण्यासाठी ही सर्वोत्तम वेळ आहे . हा अनुभव पर्यटकांना सप्टेंबर महिन्यापर्यंत घेता येईल . दर दिवशी राफ्टिंगच्या दोन बॅच असतील , सकाळी ९ . ३० वाजता आणि दुपारी २ . ३० वाजता पर्यटकांना याचा आनं घेता येणार आहे . या अनोख्या सहलीमध्ये २ . ५ ते ३ . ५ तासांत १० किलोमीटरचे अंतर पार केले जाणार असून त्यादरम्यान पर्यटकांना लाटांच्या वेगाबरोबर पुढे जात निसर्गरम्य लँडस्केप्सचा अनुभव घेता येणार आहे . व्हाइट वॉटर राफ्टिंगच्या चित्तथरारक अनुभवासाठी तुम्हाला वाल्पोई येथील द अर्थन पॉट रेस्टॉरंटमध्ये एकत्र यावे लागेल . तिथून २५ मिनिटे प्रवास आणि १० मिनिटे चालत गेल्यावर म्हादेई नदीच्या खोऱ्यात वसलेल्या राफ्टिंगच्या ठिकाणी पोहोचता येईल . तेथे तुम्हाला राफ्टींगसाठी आवश्यक असणारी उपकरणे बसवून तुमचा प्रवास सुरक्षित व अविस्मरणीय होण्यासाठी रिव्हर गाइड्सद्वारे सुरक्षेसंदर्भातील सुचना दिल्या जातील . आपण पहिल्यांदाच रिव्हर राफ्टींग करत असू तरीही काळजी करण्याचे कारण नाही . कारण उच्च प्रशिक्षित आणि अनुभवी कर्मचारी वर्ग आपल्या सोबत असेल . तुमच्या राफ्टींगच्या आठवणी तुमच्यासोबत कायम रहाव्यात यासाठी तुम्हाला त्याचा व्हिडियोही देण्यात येणार आहे . यासाठी कंपनीने एका खासगी कंपनीशी करार केला आहे . हा व्हिडिओ त्याच दिवशी व्हॉट्स अप किंवा गुगल ड्राइव्हद्वारे शेअर केला जाईल . त्यासोबत आठवण म्हणून फ्रेम केलेला फोटोही दिला जाईल . राफ्टिंगच्या ठिकाणापर्यंतचा प्रवास सुखकर व्हावा म्हणून दिवसातून दोनदा पणजी ते उत्तरेकडच्या समुद्रकिनाऱ्यांपर्यंत २०० रुपयांत बस सेवा सुरू करण्याचा विचार आहे . गोव्यातील रिव्हर राफ्टिंग ट्रेंडविषयी श्री . निलेश काब्राल , अध्यक्ष , गोवा पर्यटन विकास महामंडळ म्हणाले , ‘विश्रांतीसाठी गोवा हे कायमच सर्वोत्तम भारतीय ठिकाणांपैकी एक मानले जाते व आता गोव्यात वॉटर स्पोर्ट्स उपक्रमही मोठ्या प्रमाणावर सुरू करण्यात आले आहेत . उपलब्ध असलेल्या भरपूर उपक्रमांपैकी म्हादेई नदीतील भोवरे रिव्हर राफ्टिंग उपक्रमाद्वारे पार करण्याला पर्यटकांची चांगली पसंती मिळत आहे . म्हणूनच या वर्षी आम्ही आघाडीच्या साहस क्रीडा व्हिडिओ कंपनीशी करार करून त्याद्वारे साहसप्रेमींना म्हादेई नदीत राफ्टिंग करतानाचे त्यांचे व्हिडिओज देण्याचे आठवण म्हणून देण्याचे ठरवले आहे . भविष्यातही आम्ही वेगवेगळे करार करणार आहोत , जे प्रवाशांचा अनुभव समृद्ध करण्यासाठी आम्हाला मदत करतील . ’ या सहलीचा खर्च प्रती व्यक्ती १८९० रुपये प्रती व्यक्ती असून त्यात पाच टक्के जीएसटीचा समावेश आहे ."
sports,भारताला ‘क्रिकेटचा देव’ देणारे प्रशिक्षक रमांकात आचरेकर यांचे बुधवारी वयाच्या ८७ व्या वर्षी वृद्धापकाळाने निधन झाले . शिवाजी पार्क येथील भागोजी कीर स्मशानभूमीत त्यांच्या पार्थिवावर अंत्यसंस्कार करण्यात आले . त्यांच्या अंत्ययात्रेत मुंबईतील अनेक क्रिकेटपटू आणि जाणकार उपस्थित होते . सचिनने आपले गुरु आचरेकर सर यांच्या पार्थिवाला खांदा दिला . यावेळी सचिन आणि सारेच क्रिकेटरसिक अत्यंत भावुक झाले . मात्र सरकारला आचरेकर सरांच्या कर्तृत्वाचा विसर पडलेला पहायला मिळाला . पद्म पुरस्कार विजेते रमाकांत आचरेकर यांच्यावर शासकीय इतमामात अंत्यस्कार करण्याचा सरकारला विसर पडल्याचं दिसून आलं . शासकीय इतमामात अंत्यसंस्कार करण्याची जबाबदारी सामान्य प्रशासन विभागाकडे असते . हा विभाग मुख्यमंत्र्यांच्या अख्त्यारित येतो . मात्र सरकारने पूर्णपणे दुर्लक्ष केल्यामुळे क्रिकेट प्रेमी नाराजी व्यक्त करत आहेत . आचरेकर सरांवर अंत्यसंस्कार ; सचिनसह क्रिकेटविश्वाने दिला साश्रुनयनांनी निरोप दरम्यान राज्याचे गृहनिर्माण मंत्री प्रकाश मेहता यांनी शासकीय इतमामात अंत्यस्कार न केल्याबद्दल दिलगिरी व्यक्त करताना सरकारमध्ये कुठेतरी संवादाचा अभाव असावा असं म्हटलं . सोशल मीडियावर मात्र क्रिकेट रसिकांनी यावर संतप्त तिखट प्रतिक्रिया दिल्या आहेत . श्रीदेवीवर शासकीय इतमामात अंत्यसंस्कार करण्यात आले होते पण भारतात महान क्रिकेटपटूंची पिढी घडवणारे आचरेकर सर यांच्यावर मात्र शासकीय इतमामात अंत्यसंस्कार का करण्यात आले नाहीत ? असा सवाल एकाने उपस्थित केला आहे . ज्या गुरूंचे 3 ते 4 शिष्य एकाच वेळी आंतराष्ट्रीय स्तरावर खेळत होते . आजवर कोणत्याही गुरूचे एकापेक्षा जास्त शिष्य आंतरराष्ट्रीय लेव्हल वर गेले नाहीत . त्यांच्यावर शासकीय इतमामात अत्यसंस्कार व्हायला हवे होते अशी प्रतिक्रिया एका युजरने दिली आहे . प्रशिक्षक रमांकात आचरेकर यांची गेल्या काही दिवसांपासून तब्येत खालावली होती . त्यांना जेवताना त्रास होत असल्यामुळे अन्न पातळ करुन भरवले जात होते . मात्र बुधवारी संध्याकाळच्या सुमारास त्यांना हृदयविकाराचा झटका आल्याने त्यांची प्राणज्योत मालवली .
entertainment,"मुंबई : व्हायरस मराठीच्या आगामी गेट टूगेदर व्हिडीओ मध्ये अभिनेता सुयश टिळकनं स्त्री पात्र साकारलं आहे . गेट टू गेदरसाठी जमलेल्या व्हायरस मराठीच्या सर्व सात अभिनेत्यांना दिग्दर्शक संतोष कोल्हे यांनी सात भूमिका सादर करण्याचं आवाहन दिलं होतं , त्यात सुयश नं तरुण घरंदाज स्त्रीचं रूप घेऊन छान सादरीकारण केलं आहे . आजवर पडद्यावर अनेक पुरुष कलाकारांनी स्त्री भूमिका करण्याचं आवाहन स्विकारलं आहे , सुयश नं ही हे आवाहन स्विकारलं असून त्याची लूक टेस्ट या व्हिडीओ मध्ये करण्यात आली आहे . समीर पाटील यांनी जादुगार , शर्मिला शिंदे यांनी भिकारीण , छाया कदम यांनी पुरुष , रिचा अग्निहोत्री यांनी चेटकीण , अक्षय शिंपी याने वेडा , तर चैतन्य सरदेशपांडे याने गोवन तरुण असे पात्र साकारलेले आहे . शॉक कथेच्या सर्व कलावंतांनी एकत्र येऊन केलेल्या गेट टुगेदर मध्ये प्रत्येकाने अशा विविध रुपात आपली आपली सादारीकरणं केली आहेत . या प्रत्यकाने केलेल्या ऑडिशन च्या सादरीकरणाला लिखाणाचं सूत्र देण्याचं काम लेखक मुकेश माचकर यांनी केलं आहे . ऑसम टूसम हा ट्रॅव्हल शो आणि शॉक कथा या दोन मालिका सध्या व्हायरस मराठीवर दिसत आहेत . व्हायरस मराठीच्या व्हिडीओज ना यू ट्यूबवर उत्तम प्रतिसाद मिळत असून तरुणा च्या कडून चांगली पसंती मिळते आहे . श्रीधर चिटणीस आणि संतोष कोल्हे हे या व्हिडीओज ची निर्मिती करत आहेत ."
entertainment,"नाना पाटेकर हे इंडस्ट्रीतील बडं नाव . पण , कितीही बडं नाव असलं तरी ते किती साधे आहेत हे आपल्या सगळ्यांना माहिती आहेच . नाना पाटेकर "" आपला मानूस ' हा त्यांचा नवीन चित्रपट घेऊन येत आहेत . त्यांच्याबरोबर अभिनेता सुमित राघवन आणि अभिनेत्री इरावती हर्षेही या चित्रपटात काम करत आहेत . चित्रपटात नाना पोलिस ऑफिसरची भूमिका करत आहेत . चित्रपट जरी सस्पेन्स असला , तरी या चित्रपटाचे चित्रीकरण करताना त्यांनी पडद्यामागे खूप धमाल केली . "" आपला मानूस ' या चित्रपटाचा ट्रेलर नुकताच लॉंच झाला . त्या वेळी पडद्यामागच्या गप्पा रंगल्या . या वेळी नाना बोलत होते की , "" आम्ही पडद्यामागे खूप धम्माल केली आहे . सुमित खूप छान गातो . जेव्हा तो गाणं गायचा तेव्हा मला गाण्याचा चांगला सेन्स असल्यामुळे मी टेबलवर तबला वाजवायचो . दोन शॉटच्यामध्ये आम्ही पत्ते खेळत बसायचो आणि लाईट्स वगैरे लावून झालेले जरी असले , तरी आम्ही सतीशला सांगायचो की , अजून थोडावेळ लाईट्सचं काम कर ना . कारण आम्हाला पत्त्याचा डाव पूर्ण करायचा असायचा . सेटवर आम्ही घरून डबे घेऊन यायचो . सुमित डबा आणायचा आणि मी ही . रोज मी स्वतः जेवण बनवायचो . इरावती कधीच काही आणायची नाही ( हसून . ) मी खवय्यापेक्षा आचारीच जास्त चांगला आहे . मला खाण्यापेक्षा खायला घालायला खूप आवडतं . त्यामुळे मी उत्तम जेवण बनवतो . ' नानांना परत एकदा रुपेरी पडद्यावर पाहण्यासाठी त्यांचे फॅन्स आता आतुर झालेत . . ."
lifestyle,"संशोधकांनी नव्या संयुगाचा शोध लावला असून त्यामुळे कर्करोगाच्या पेशींवर थेट परिणाम होत आहे . त्यामुळे कर्करोगाचा विनाश करणे शक्य असल्याचा दावा संशोधकांनी केला आहे . या संयुगामुळे कर्करुग्णांवर वेगवान आणि परिणामकारक उपचार करणे शक्य होणार असल्याचे संशोधकांचे म्हणणे आहे . नव्या उपचार पद्धतीचा शोध संशोधकांनी अमेरिकेतील अल्बर्ट आइन्स्टाइन वैद्यक महाविद्यालयात लावला असून ती अतितीव्र मायलॉईड ल्युकायेमिया पेशींवर आघात करते . या संयुगाचे नाव बीटीएसए १ असे आहे . हे संयुग कर्करोगामुळे शरीरात अनियंत्रित वाढणाऱ्या पेशींना रोखते . बीटीएसए १ हे संयुग अप्रत्यक्षरीत्या कर्करोग पेशींवर हल्ला करते . काही औषधे या संयुगाला साहाय्यभूत ठरतात , असा दावाही संशोधकांनी केला आहे . हे संयुग कर्करोगाला शिक्षा देण्यासाठी सदैव कार्यरत असते . पेशींना सदैव शक्ती देण्याचे काम हे संयुग करते . बीएएक्स रेणूंवर कर्करोगाच्या पेशी हल्ला करतात . मात्र , त्याच वेळी बीटीएसए १ हे संयुग सक्रिय होते , असेही संशोधकांनी सांगितले . नव्याने शोधलेले हे संयुग बीएएक्स रेणूंना मागे टाकून कर्करोगाच्या पेशींवर हल्ला करते , असे अल्बर्ट आइन्स्टाइन वैद्यक महाविद्यालयातील साहाय्यक प्राध्यापक एव्हरिपीडिस गॅव्होथेओटिस यांनी सांगितले ."
entertainment,"बॉलिवूडचा सुपरस्टार सलमान खानचा आगामी सिनेमा ‘ट्युबलाइट’ गेल्या अनेक दिवसांपासून चर्चेत आहे . सलमानचे चाहते त्याच्या या सिनेमाची आतुरतेने प्रतीक्षा करत आहेत . ‘ट्युबलाइट’चा दिग्दर्शक कबीर खानने एक ट्विट करत सिनेमाला ‘यू’ सर्टिफिकेट मिळाल्याचे सांगितले . या ट्विटसोबत त्याने सिनेमाचा ट्रेलर २५ मे रोजी प्रदर्शित होणार असेही सांगितले . ट्रेलर यायला वेळ असला तरी प्रेक्षकांसाठी ‘ट्युबलाइट’च्या टीमने मेकिंग टिझर प्रदर्शित केला आहे . यात सलमानची माटिन रे तंगू या बालकलाकारासोबत चांगलीच गट्टी जमलेली दिसत आहे . मेकिंगच्या या टिझरमध्ये अनेक वेळा सलमान आणि माटिन दंगा मस्ती करताना दिसतात . या व्हिडिओला ‘ट्यूबलाइट की मेकिंग का टीजर’ असे नाव दिले आहे . या टिझरमध्ये सलमानचे आयुष्य ज्या व्यक्तींभोवती फिरते त्यांच्यावर प्रकाश टाकण्यात आला आहे . ट्युबलाइटचा भाऊ , ट्युबलाइटचा मित्र आणि ट्युबलाइटचा दिग्दर्शक अशी पात्र या टिझरमध्ये दिसतात . सलमान आणि कबीर तिसऱ्यांदा एकत्र काम करत आहेत . याआधी या जोड गोळीने ‘एक था टायगर’ आणि ‘बजरंगी भाईजान’ या सुपर हिट सिनेमांमध्ये एकत्र काम केले होते . या दोघांचा हा तिसरा सिनेमा असल्यामुळे या सिनेमात आता वेगळं काय पाहायला मिळेल याची उत्सुकता प्रेक्षकांमध्ये पाहायला मिळत आहे . या सिनेमाचे ‘रेडिओ’ हे गाणे याआधीच प्रदर्शित झाले असून अनेकांच्या प्ले - लिस्टचे महत्त्वाचे गाणे बनले आहे . कबीर खानने दुबईमध्ये हे गाणे एका ग्रॅण्ड इव्हेंटमध्ये प्रदर्शित केले होते ."
entertainment,"‘सौंदर्याला कोणतीच परिभाषा नसते’ हे ब्रीद गेल्या काही वर्षांपासून समाजात चांगलच रुळल्याचं पाहायला मिळत आहे . स्त्री - पुरुष या दोन संज्ञांचे प्रस्थ जास्त प्रचलित असलेल्या आपल्या समाजात आता काही संकल्पनांचा अनेकांनी स्वीकार करण्यास सुरुवात केलीय . मग ते समलैंगिग संबंधांना स्वीकारणं असो किंवा तृतीयपंथीयांच्या सौंदर्यस्पर्धांचं आयोजन करणं असो . या महत्त्वाच्या बदलामध्ये मनोरंजन आणि फॅशन जगतही मागे नाही . याची प्रचिती नुकतीच पाहायला मिळाली . दिल्लीतील गुरुग्राममध्ये नुकतच ‘मिस ट्रान्सक्वीन इंडिया २०१७’ या सौंदर्यस्पर्धेचं आयोजन करण्यात आलं होतं . या स्पर्धेच्या निमित्ताने भारतात पहिल्यांदाच तृतीयपंथीयांच्या सौंदर्यस्पर्धा आयोजित केल्या गेल्या . या स्पर्धेत आपल्या सौंदर्याच्या बळावर कोलकात्याची २६ वर्षीय निताशा बिस्वास हिनं ‘मिस ट्रान्सक्वीन इंडिया २०१७’ हा किताब मिळवला . मुळची कोलकात्याची असलेली निताशा सध्या बिजनेस मॅनेजमेंटचं शिक्षण घेतेय . ‘बीबीसी’च्या वृत्तानुसार वयाच्या तिसऱ्या वर्षीय आपण मुलगा नसून , मुलीप्रमाणे जगण्याला प्राधान्य देतोय याचा अंदाज तिला आला होता . त्यानंतरच्या काळात तिने आई - वडिलांच्या परवानगीशिवायच मुलगी म्हणून वावरण्याचा निर्णय घेतला . या साऱ्यात तिला बऱ्याच अडचणींना सामोरं जावं लागलं . किंबहुना आताही तिच्या कुटुंबियांचा तिली पूर्णपणे पाठिंबा नसल्याचं म्हटलं जातंय . सध्याच्या घडीला सर्व अडीअडचणींना तोंड देत निताशा खंबीरपणे स्वतःचं अस्तित्व जपतेय . दरम्यान , निताशाने हा किताब मिळवल्यानंतर तिच्याविषयीची माहिती जाणून घेण्यासाठी अनेकांनी सोशल मीडियाचा आधार घेतला . सोशल मीडियावर असलेले निताशाचे फोटो पाहता तिच्या सौंदर्याचा अंदाज सहज लावणं शक्य होतंय . दरम्यान , या सौंदर्यस्पर्धेत मणिपूरच्या लोइलोइला दुसऱ्या आणि तामिळनाडूच्या रागस्यला तिसऱ्या क्रमांकावर समाधान मानावं लागलं . ‘मिस ट्रान्सक्वीन इंडिया’ या स्पर्धेसाठी देशभरातून १६ स्पर्धकांची निवड करण्यात आली होती . जवळपास १५०० प्रवेशांमधून विविध राज्यांचं प्रतिनिधित्व करण्याऱ्या या स्पर्धकांची निवड करण्यात आली होती . या स्पर्धेत सामाजिक कार्य , अभिनय , सौंदर्य तज्ज्ञ आणि प्रसारमाध्यमं अशा विविध क्षेत्रांतील दिग्गज मंडळीनी परिक्षण केलं . वाचा : जाणून घ्या , चित्रपटातील डिझायनर कपड्यांचं पुढे करतात तरी काय ?"
entertainment,"नीरज पांडे दिग्दर्शित ‘अय्यारी’ या चित्रपटामागचं शुक्लकाष्ठ काही केल्या संपताना दिसत नाही आहे . कारण पुन्हा एकदा या चित्रपटाच्या प्रदर्शनाची तारीख पुढे ढकलण्यात येणार असल्याची चिन्हे दिसत आहेत . सिद्धार्थ मल्होत्रा आणि मनोज बाजपेयी यांची मुख्य भूमिका असलेल्या ‘अय्यारी’चे प्रदर्शन ९ फेब्रुवारीवरून पुढे ढकलत १६ फेब्रुवारीला होणार असल्याची शक्यता सहनिर्माता जयंतीलाल गडा यांनी वर्तवली आहे . या चित्रपटाची कथा दोन लष्करी अधिकाऱ्यांची आहे . ज्यांच्या काम करण्याच्या पद्धती पूर्ण वेगळ्या असतात . लष्करातील भ्रष्टाचारावरही यातून भाष्य केले आहे . त्यामुळे संरक्षण मंत्रालयाने या चित्रपटावर हरकत घेतली होती . यात आक्षेपार्ह काही नाही ना याची खातरजमा करून घेण्यासाठी संरक्षण मंत्रालयाच्या अधिकाऱ्यांनी चित्रपट दाखवण्याचीही मागणी केली होती . केंद्रीय माहिती व प्रसारण मंत्रालयाकडून शनिवारी दिल्लीत या चित्रपटाची स्पेशल स्क्रिनिंग आयोजित करण्यात आली होती . या स्क्रिनिंगला संरक्षण मंत्रालयाच्या अधिकाऱ्यांसोबतच सेन्सॉर बोर्डाचे सदस्यही उपस्थित होते . स्क्रिनिंगनंतर चित्रपटात पाच कट्स सुचवण्यात आले . प्रदर्शनाला फक्त एक आठवडा शिल्लक असताना निर्मात्यांना चित्रपटात बदल करण्यात सांगण्यात आले आहेत . वाचा : हा तर ट्विंकलचा ढोंगीपणा ; पॅडमॅन चॅलेंजवर नेटकरी बरसले ‘अय्यारी’चे सहनिर्माता जयंतीलाल गडा यांनी ‘मिड डे’ला दिलेल्या मुलाखतीत म्हटले की , ‘या शुक्रवारी चित्रपट प्रदर्शित होणे अवघड आहे . पुढच्या शुक्रवारपर्यंत म्हणजेच १६ फेब्रुवारीपर्यंत तारीख पुढे ढकलली जाण्याची शक्यता आहे . चित्रपटात बदल केल्यानंतर सेन्सॉर बोर्डाकडे प्रमाणित करण्यासाठी पाठवला जाईल . प्रमाणपत्रासाठी लागणारा वेळ लक्षात घेता ९ फेब्रुवारी रोजी प्रदर्शन होणे कठीण आहे . ’ ‘स्पेशल २६’ , ‘बेबी’ यांसारख्या दमदार चित्रपटाचे दिग्दर्शक नीरज पांडेचा हा चित्रपट २६ जानेवारी रोजी प्रदर्शित होणार होता . पण ‘पद्मावत’ आणि ‘पॅडमॅन’ या चित्रपटांशी होणारी स्पर्धा टाळण्यासाठी निर्मात्यांनी ९ फेब्रुवारीपर्यंत तारीख पुढे ढकलण्याचा निर्णय घेतला ."
entertainment,"‘द कपिल शर्मा शो’मधून नाराज होऊन बाहेर पडलेला कपिलचा सहकलाकार आणि बालमित्र चंदन प्रभाकर शोमध्ये परतलाय . शोमध्ये वापसी केलेल्या चंदनचे स्वागतदेखील जोरदार झाले . प्रेक्षकांसोबतच नवजोत सिंग सिद्धू यांनीदेखील उभे राहून टाळ्यांच्या गजरात त्याचं स्वागत केलं . ‘चंदू चहावाला’ शोमध्ये परतल्याचा आनंद कपिलच्याही चेहऱ्यावर दिसून येत होता . मनातील कटूता दूर करत कपिलच्या शोमध्ये परतण्याचा निर्णय घेऊन चंदनने कपिलसोबतची मैत्री कायम ठेवल्याचं म्हटलं जात होतं . त्यामुळे चंदन मंचावर परतल्यावर ‘अपने तो अपने होते है’ हे गाणं लावण्यात आलं . शोच्या या भागातही नेहमीप्रमाणे चंदन आणि कपिल एकमेकांची खिल्ली उडवताना दिसले . शोच्या टीझरमध्ये चंदनच्या वापसीबद्दल जेव्हा सिद्धूंनी त्याला विचारलं तेव्हा तो म्हणाला की , ‘नाही , मी कपिलच्या तब्येतीची विचारपूस करायला आलो आहे . त्याला रुग्णालयात दाखल केल्याचं मी ऐकलं होतं . ’ चंदूच्या या उपहासात्मक उत्तरावर कपिलही खिल्ली उडवताना दिसतो . महत्त्वाचे म्हणजे ज्या घटनेवरून या दोन मित्रांमध्ये वाद झाला , त्या विषयाचा उल्लेख चंदनने आवर्जून शोच्या या भागात केला . वाचा : या अभिनेत्याच्या वडिलांनी आत्महत्या करण्यापूर्वी केलेली पत्नी - मुलीची हत्या ऑस्ट्रेलियातील अनेक फोटो सोशल मीडियावर चाहत्यांसोबत शेअर करण्याची इच्छा होती . मात्र जेव्हा आम्ही परतलो , तेव्हा अगोदरच इंटरनेटवर बातमी आणि फोटो व्हायरल झाले होते , अशा शब्दांत चंदनने कपिलची खिल्ली उडवली . मेलबर्नहून मुंबईमध्ये परतत असताना कपिलने मद्यधुंद अवस्थेत सुनील ग्रोवरला शिवीगाळ केली होती . एवढेच नाही तर त्याच्या दिशेने कपिलने बूटही फेकला होता . यावेळी अली आणि चंदनसोबतही कपिल उद्धटपणे वागला होता . इतकंच नव्हे तर तू मला कसा काय विसरलास असा प्रश्न जेव्हा कपिलने त्याला विचारला तेव्हा , ‘पंतप्रधान नरेंद्र मोदींपेक्षाही जास्त तू बातम्यांमध्ये झळकतोस , तुला कोणी कसं विसरू शकेल ? ’ या चंदनच्या उत्तराने सेटवर हास्यकल्लोळ झाला . राहत इंदोरी , डॉ . कुमार विश्वास आणि शबीना अदीब हे पाहुणे या आठवड्यात येणार आहेत . चंदन प्रभाकर आणि भारती सिंग कपिलच्या शोमध्ये आल्याने आता ‘द कपिल शर्मा शो’ आणि कृष्णा अभिषेकच्या ‘ड्रामा कंपनी’मध्ये स्पर्धा नक्कीच वाढणार आहे ."
lifestyle,"हल्लीच्या ‘कनेक्टेड’ जगात सर्वच गॅजेट्स किंवा उपकरणांमध्ये अतिशय महत्त्वाची आहे ती पॉवर बँक . सध्याच्या दिवसांमध्ये बॅटरी तंत्रज्ञान हे आपण कुठे त्याचा वापर करतोय यापेक्षा आपण आपले डिव्हाईस किती वापरतोय , याच्याशी अधिक संबंधित आहे . पण खरे तर आपण बऱ्याचदा बॅटरी संपल्याच्या लाल निशाणापुढे अडकून पडतो . प्रत्येक वेळी मोबाइल चार्जिग करण्यासाठी विद्युत जोडणी शोधत बसावे लागते . त्यातही आपण प्रवासात असू तर मोबाइल स्वीच ऑफ होण्याखेरीज पर्याय नसतो . यातूनच पोर्टेबल पॉवर बँकची गरज निर्माण झाली . आजघडीला बाजारात सर्व आकार , आकारमान आणि वापरासाठीच्या पॉवर बँक उपलब्ध आहेत . म्हणूनच , कोणती पॉवर बँक घ्यावी हे ठरवण्याकरिता किंमत हा तुमच्यासाठी तितकासा महत्त्वाचा मुद्दा नसला तरी कोणती पॉवर बँक चांगली हे तुम्हाला कसे कळेल ? हे जाणून घेण्यासाठी पुढील मुद्दे लक्षात घ्या . क्षमता सर्वात महत्त्वपूर्ण बाब म्हणजे पॉवर बँकची क्षमता . ही क्षमता एमएएचमध्ये मोजली जाते . जेवढी जास्त ‘एमएएच’ची पॉवर बँक तेवढे अधिक चांगले . स्वस्तात मिळते म्हणून कमी क्षमतेची पॉवर बँक घेतली तर बॅटरी संपली की ती चार्ज करण्यासाठीही धावाधाव करावी लागते . त्यामुळेच नेहमी जास्त क्षमतेच्या पॉवर बँकच्या खरेदीला प्राधान्य द्या . शक्यतो तुमच्या मोबाइलच्या बॅटरीक्षमतेच्या दुप्पट बॅटरी क्षमता असलेली पॉवर बँक निवडणे कधीही चांगले . यामुळे तुम्ही किमान दोन वेळा तुमचा मोबाइल पूर्णपणे चार्ज करू शकता . ‘ आऊटपूट स्लॉट ’ अलीकडे बरेच जण दोन मोबाइल वापरतात . तर प्रवासात लॅपटॉप किंवा टॅब्लेट वापरणाऱ्यांनाही ‘पोर्टेबल चार्जिग’ची गरज पडते . त्यामुळे ‘पॉवर बँक’ खरेदी करताना तिला किती ‘आऊटपूट स्लॉट’ आहेत , हेही ध्यानात घ्यायला हवे . दोन आऊटपूट स्लॉट असलेली पॉवर बँक निवडणे कधीही चांगले . त्यामुळे तुम्ही एकाच वेळी दोन उपकरणे चार्ज करू शकता . अर्थात जेवढे जास्त ‘स्लॉट’ तेवढी पॉवर बँकची किंमत वाढते , हेही लक्षात ठेवा . ‘ सेल ’ चा प्रकार पॉवर बँकमध्ये कोणत्या प्रकारची बॅटरी अर्थात सेल आहे , हे पाहणेही आवश्यक आहे . लिथियम आयन किंवा लिथियम पॉलिमर अशा प्रकारचे सेल पॉवर बँकमध्ये असतात . यापैकी ‘आयन’ बॅटरी सहज उपलब्ध असते आणि तिचे दरही कमी असतात . तर पॉलिमर बॅटरी किंचित महाग असली तरी ती प्रतियुनिट वजनाच्या दुप्पट चार्ज घनता पुरवते . त्यामुळे पॉवर बँकचे वजन कमी हवे असेल तर ‘पॉलिमर’ बॅटरीचा पर्याय योग्य आहे . स्वस्ताईचा मोह नको हल्ली रस्त्यावरही पॉवर बँक अतिशय स्वस्त दरात मिळतात . मात्र या पॉवर बँक खात्रीशीर नसतात . त्यात दर्शवलेल्या क्षमतेपेक्षा कमी क्षमतेची बॅटरी असू शकते किंवा त्यातील ‘करंट ड्रॉ’ही सदोष असू शकतो . त्याहीपेक्षा धोकादायक म्हणजे अशा पॉवर बँकची बॅटरी जास्त चार्ज झाल्यास गरम होऊन तिचा स्फोट होण्याचीही भीती असते . त्यामुळे पॉवर बँक खरेदी करताना ती ब्रँडेड कंपनीचीच खरेदी करावी . तापमान नियंत्रण अधिक सुरक्षितता व परफॉर्मन्सकरिता ओव्हर व्हॉल्टेज प्रोटेक्शन ( ओव्हीपी ) , ओव्हर चार्ज प्रोटेक्शन ( ओसीपी ) व ओव्हर - टेम्परेचर प्रोटेक्शन ( ओटीपी ) असलेली पॉवर बँक खरेदी करा . यामुळे चाìजग किंवा डिसचाìजगच्या वेळी ओव्हरहिटिंग व स्फोटापासून सुरक्षा मिळत बॅटरीच्या दीर्घायुष्याची खात्री मिळते . ( लेखक ‘ अॅम्ब्रेन इंडिया ’ या कंपनीचे व्यवस्थापकीय संचालक आहेत . )"
sports,"रिओ येथे ऑगस्टमध्ये होणाऱ्या ऑलिम्पिक क्रीडा स्पर्धेतील रशियन खेळाडूंच्या सहभागाबाबत टांगती तलवार निर्माण झाली आहे . रशियाचे अनेक खेळाडू उत्तेजकाबाबत दोषी आढळल्यामुळे आंतरराष्ट्रीय ऑलिम्पिक समिती त्यांच्यावर बंदी घालण्याचा गांभीर्याने विचार करीत आहे . सोची येथे २०१४मध्ये झालेल्या हिवाळी ऑलिम्पिकमध्ये पदक मिळवणाऱ्या रशियन खेळाडूंपैकी अनेक खेळाडू उत्तेजकाबाबत दोषी आढळले होते , मात्र मॉस्को येथील उत्तेजक प्रतिबंधक प्रयोगशाळेतील पदाधिकाऱ्यांशी संगनमत करीत या खेळाडूंच्या अहवालात फेरफार करण्यात आल्याचे आढळून आले आहे . संघटकांबरोबरच तेथील गुप्तचर यंत्रणा व काही प्रमाणात तेथील स्थानिक शासनाचेही या गैरप्रकारास अप्रत्यक्षरीत्या साहाय्य मिळत असल्याचे दिसून आले आहे . याबाबत चौकशी करण्यासाठी जागतिक उत्तेजक प्रतिबंधक समितीने ( वाडा ) कॅनडातील कायद्याचे प्राध्यापक रिचर्ड मॅक्लारेन यांची नियुक्ती केली होती . मॅक्लारेन यांनी दिलेला अहवाल अतिशय थक्क करणारा असून , रशियातील गैरप्रकार हा एकूणच तेथील खेळाडूंबरोबरच संघटकांबाबत अविश्वास निर्माण करणारा आहे . त्यामुळे ऑलिम्पिक चळवळीच्या प्रतिष्ठेस तडा गेला आहे , असे आंतरराष्ट्रीय ऑलिम्पिक समितीचे ( आयओसी ) अध्यक्ष थॉमस बॅच यांनी सांगितले . इंग्लंडच्या ऑलिम्पिक अॅथलेटिक्स आयोगाचे सदस्य अॅडम पेंगिली यांनी आगामी ऑलिम्पिक व पॅरलिम्पिकमध्ये रशियन खेळाडूंना सहभागी होण्यास मनाई करावी , अशी मागणी केली आहे . जर आयओसीने तशी कारवाई केली नाही तर आयओसीची विश्वासार्हता कमी होईल . ‘वाडा’ संस्थेने आयओसी व आंतरराष्ट्रीय पाराऑलिम्पिक समितीने रशियन खेळाडूंना रिओ येथील ऑलिम्पिकमध्ये सहभागी करून घेऊ नये , असे आवाहन केले आहे . तसेच खेळाडूंप्रमाणेच रशियाच्या शासनाच्या प्रतिनिधींनाही ऑलिम्पिकसह अनेक आंतरराष्ट्रीय स्पर्धाच्या वेळी येण्यास मनाई करावी , असेही ‘वाडा’ संस्थेने म्हटले आहे . ‘‘२०१०मध्ये व्हॅनकुवर येथे झालेल्या हिवाळी ऑलिम्पिकपासूनच रशियन खेळाडूंचे उत्तेजक प्रकरण सुरू झाले होते . त्यानंतर २०१३ मध्ये मॉस्को येथे झालेली जागतिक मैदानी स्पर्धा तसेच त्यापाठोपाठ कझान येथे आयोजित करण्यात आलेली जागतिक आंतरविद्यापीठ क्रीडा स्पर्धाच्या वेळी रशियन खेळाडूंची उत्तेजक प्रकरणे दडपली गेली . २०१४मध्ये सोची येथे झालेल्या हिवाळी ऑलिम्पिकच्या वेळीही हे गैरप्रकार सुरूच होते . रशियन क्रीडा मंत्रालयानेही या गैरप्रकारांवर पांघरूण घातले होते , ’’ असे मॅक्लारेन यांनी अहवालात म्हटले आहे . आंतरराष्ट्रीय अॅथलेटिक्स महासंघाने रशियन खेळाडूंवर यापूर्वीच बंदी घातली असून , रशियाची संलग्नताही तात्पुरती स्थगित केली आहे . उत्तेजक प्रकरणात आपला कोणताही सहभाग नसल्याचे रशियन शासनाने म्हटले आहे ."
sports,"पोर्ट एलिझाबेथ ( दक्षिण आफ्रिका ) - दक्षिण आफ्रिका संघाने दुसऱ्या कसोटी क्रिकेट सामन्यात चौथ्या दिवशीच ऑस्ट्रेलियावर सहा गडी राखून विजय मिळविला . शिस्तभंगाची कारवाई विसरून जात भन्नाट कामगिरी करणारा वेगवान गोलंदाज कागिसो रबाडा दक्षिण आफ्रिकेच्या विजयाचा शिल्पकार ठरला . त्याने सामन्यात १५० धावांत ११ गडी बाद केले . त्याच्यावरील कारवाईमुळे दक्षिण आफ्रिकेच्या विजयाच्या आनंदावर मात्र विरजण पडले . ऑस्ट्रेलियाचा दुसरा डाव सोमवारी सकाळी २३९ धावांत संपुष्टात आला . रबाडाने ५४ धावांत सहा गडी बाद केले . विजयासाठी दक्षिण आफ्रिकेसमोर केवळ १०१ धावांचे आव्हान राहिले . दक्षिण आफ्रिकेने ४ बाद १०२ धावा केल्या . विजयासाठी १०१ धावांच्या आव्हानाचा पाठलाग करताना दक्षिण आफ्रिकेची सुरवात चिंताजनक झाली होती . एल्गार लवकर बाद झाला . मार्करमलाही मिळालेल्या जीवदानाचा फायदा उठवता आला नाही . त्यानंतर हशिम आमला आणि डिव्हिलर्स यांनी ४९ धावांची भागीदारी केली . पण , दोघेही विजयापर्यंत टिकू शकले नाही . आमलाला कमिन्सने , तर डिव्हिलर्सला लियॉनने बाद केले . थेऊनिस डी ब्रुईन याने विजयी धाव घेत दक्षिण आफ्रिकेच्या विजयावर शिक्कामोर्तब केले . त्यापूर्वी आज सकाळी ऑस्ट्रेलियाच्या उर्वरित पाच फलंदाजांना केवळ ५९ धावांचीच भर घालता आली . अखेरच्या पाचपैकी तीन फलंदाजांना रबाडाने बाद केले . रबाडाने कारकिर्दीत २८ सामन्यांत चौथ्यांदा सामन्यात दहा किंवा त्यापेक्षा अधिक गडी बाद करण्याची कामगिरी केली . रबाडाची कामगिरी दक्षिण आफ्रिकेच्या विजयात निर्णायक ठरत असतानाच त्याच्या डोक्यावर शिस्तभंगाच्या कारवाईची टांगती तलवार होती . एकाच सामन्यात दोन वेळा त्याच्यावर आचारसंहितेचा भंग केल्याचे आरोप असून , सामना संपल्यावर त्याच्यावरील कारवाईची अधिकृत घोषणा अपेक्षित आहे . संक्षिप्त धावफलक ः ऑस्ट्रेलिया २४३ आणि २३९ ( उस्मान ख्वाजा ७५ , मिशेल मार्श ४५ , टी पेनी नाबाद २८ , कागिसो रबाडा ६ - ५४ , लुंगी एन्गिडी २ - २४ , केशव महाराज २ - ९० ) पराभूत वि . दक्षिण आफ्रिका ३८२ आणि ४ बाद १०२ ( डिव्हिलर्स २८ , हशिम आमला २७ , टी डी ब्रुईन नाबाद १५ , नॅथन लियॉन २ - ४४ )"
sports,"आयओसीने नियुक्ती रद्द ठरविली तरच राजीनामा देण्याचा पवित्रा नवी दिल्ली - भारतीय ऑलिंपिक संघटनेच्या आजीव अध्यक्षपदी नियुक्तीवर तीव्र टीकेची चौफेर झोड उठल्यानंतरही हरियानाचे वादग्रस्त क्रीडा संघटक अभयसिंह चौटाला किल्ला नेटाने लढवीत आहेत . त्यांनी टोलवाटोलवीचा डाव टाकला आहे . आंतरराष्ट्रीय ऑलिंपिक समितीने ( आयओसी ) आपली नियुक्ती रद्द ठरविली तरच राजीनामा देऊ , असा पवित्रा त्यांनी घेतला . याविषयी भारतीय ऑलिंपिक संघटनेचे ( आयओए ) अध्यक्ष एन . रामचंद्रन यांनीच ‘आयओसी’ला विचारणा करावी , अशी मागणीही त्यांनी केली . चौटाला यांनी बुधवारी केंद्रीय क्रीडामंत्री विजय गोयल यांच्यावर टीका केली होती . नंतर त्यांनी राजीनाम्याची तयारी दर्शविली होती , पण गुरुवारी त्यांनी टोलवाटोलवीचा खेळ सुरू केला . त्यांनी जारी केलेल्या निवेदनात म्हटले आहे की , ‘या मानाच्या पदासाठी माझी नियुक्ती केल्याबद्दल मी ‘आयओए’चे आभार मानू इच्छितो . मी हे मानद पद स्वीकारण्याविषयी आयओसी अनुकूल नसेल तर भारतीय क्रीडा क्षेत्र , क्रीडापटूंचे सर्वोत्तम हित ; तसेच खेळातील चांगले प्रशासन , पारदर्शकता आणि सफाईसाठी त्याग करण्यास मला आनंदच वाटेल . ही भूमिका मी एक वेगळे पत्र लिहून यापूर्वीच आयओएला कळविले आहे . अध्यक्षांनी व्यक्तिशः यासंदर्भात ‘आयओसी’शी चर्चा करावी . ’ त्यांनी गोयल यांच्यासह प्रसार माध्यमांवर नेम साधला . ‘खेळासाठी मी विनम्र योगदान दिले आहे . त्याची पावती म्हणून मला हा सन्मान देण्यात आला आहे . अशावेळी गोयल यांची तीव्र प्रतिक्रिया आणि प्रसार माध्यमांनीही याकडे इतके लक्ष देणे आश्चर्यकारक आहे . २०१३ मध्ये मी अध्यक्षपदाचा राजीनामा देऊन त्याग केला होता . वास्तविक तेव्हा ‘आयओए’ची घटना आणि भारतीय राज्य घटनेनुसार माझी निवड झाली होती . तीन नामवंत न्यायाधीशांच्या देखरेखीखाली पारदर्शक पद्धतीने झालेल्या निवडणुकीत मी निवडून आलो होतो . ’ मोदींकडे जाण्याचे संकेत चौटाला रिओ ऑलिंपिकला उपस्थित होते . त्यावरून वाद झाला होता . यासंदर्भात त्यांनी गोयल यांच्यावर नेम साधत वेळ आल्यास पंतप्रधान नरेंद्र मोदी यांच्यापर्यंत जाण्याचे संकेत दिले . ते म्हणाले , की ‘रिओमधील माझ्या उपस्थितीवरसुद्धा प्रश्नचिन्ह उपस्थित करण्यात आले . रिओमधील गोयल यांच्या वर्तणुकीची मला व्यक्तीशः जाणीव आहे . ‘आयओसी’नेच त्यांच्या तसेच सहकाऱ्यांच्या वर्तनावर आक्षेप घेऊन त्यांचे अधिस्वीकृती पत्र काढून घेण्याचा इशारा दिला होता . मला या प्रकरणी आणखी भाष्य करून क्रीडामंत्र्यांची स्थिती अवघड करायची इच्छा नाही ; पण गरज पडल्यास मी पंतप्रधानांना रिओविषयी माहिती देईन . ’"
entertainment,गेल्या बऱ्याच दिवसांपासून सोशल मीडियावर अमृता खानविलकर या नावाला धरून खूप चर्चा झाल्या . अमृताचा हिंदी मधला वाढता प्रवास असो की तिच्या फॅशनिस्टा असण्याची चर्चा असो . मात्र खास चर्चा होती ती तिच्या ट्विटर अकाऊंटची . ९०K ट्विटर फॉलोअर्स झाल्यानंतर अमृता खानविलकरच्या सगळ्या चाहत्यांना उत्सुकता होती ती १००K ची ( एक लाख फॉलोअर्स ) आणि अवघ्या काही दिवसातच अमृताने १००Kचा टप्पा गाठला आणि ट्विटरवर १००K फॉलोअर्स असणारी अमृता खानविलकर पहिली मराठी अभिनेत्री ठरली . वाचा : ‘कॉमेडीची GST एक्सप्रेस’ टीमकडून श्रेयस - दिप्तीला खास भेट अमृता आणि तिच्या चाहत्यांमध्ये जणू एक नातेच आहे . ट्विटरवर जवळपास ५० च्या घरात तिच्या नावाचे फॅनक्लब्स आहेत . सगळ्या सोशल मीडिया साईट्सवर अमृताचा असणारा सक्रिय सहभाग हा खरंच वाखाणण्याजोगा आहे . अमृता खानविलकरची प्रसिद्धी आपण मराठी तसेच हिंदी सिनेसृष्टीतही पाहू शकतो . तिची आणि बॉलिवूडस्टार रणवीर सिंगची घट्ट मैत्रीही आपल्याला तिच्या ट्विटर अकाउंटवरून दिसते . वाचा : दीपिकाला आठवला आयुष्यातील सर्वात ‘रोमॅण्टिक’ क्षण या सगळ्यावर अमृता म्हणते की ‘खूप छान वाटतंय आज . मी जेव्हा ट्विटर अकाऊंट सुरु केलेलं तेव्हा १००K फॉलोर्स असणं म्हणजे काय हे माहितही नव्हतं . पण आज ते शक्य झालंय याचं सगळं श्रेय जातं ते माझ्यावर भरभरून प्रेम करणाऱ्या माझ्या चाहत्यांना . त्यांच्यामुळेच खरंतर हे शक्य झालंय . १००K हा फक्त मी एक नंबर नाही समजत तर पुढे काम करण्यासाठीची मिळालेली एक ऊर्जा मानते . ’
sports,"भारतीय संघात स्थान मिळवण्यासाठी "" बीसीसीआय ' ने अनिवार्य केलेल्या यो यो ( सहनशीलता ) चाचणीत "" अ ' संघातील संजू सॅमसन आणि भारताच्या संघातील महंमद शमी अपयशी ठरल्यामुळे त्यांना संबंधित संघांतून वगळण्यात आले आहे . संजू सॅमसनला इंग्लंड दौऱ्यावर गेलेल्या भारत "" अ ' संघातून वगळण्यात आले आहे . श्रेयस अय्यरच्या नेतृत्वाखाली भारत "" अ ' संघ कालच लंडनला रवाना झाला . भारतीय संघात निवड होणाऱ्या प्रत्येक खेळाडूला यो यो चाचणी आवश्यक आहे . या चाचणीत सॅमसनला 16.1 गुण मिळाल्याची माहिती मिळत आहे . नुकत्यात संपलेल्या आयपीएलमध्ये राजस्थान संघातून खेळताना सॅमसनने चांगली कामगिरी केली होती . त्याला काही हलक्या दुखापती झालेल्या असल्यामुळे यो - यो चाचणीत उत्तीर्ण होऊ शकला नाही , असेही सांगण्यात येत आहे . वेगवान गोलंदाज महंमद शमीदेखील चाचणीत अपयशी ठरल्यामुळे त्याला अफगाणिस्तानविरुद्ध होणाऱ्या एकमात्र कसोटी सामन्यासाठी वगळण्यात आले आहे . त्याच्या जागी दिल्लीचा वेगवान गोलंदाज नवदीप सैनी याला स्थान देण्यात आले आहे . या चाचणीमध्ये हार्दिक पंड्या आणि करुण नायर हे दोन खेळाडू सर्वाधिक गुणांनी पास झाल्याचे "" बीसीसीआय ' अधिकाऱ्यांनी सांगितले ."
entertainment,"विवाहित महिला आपल्या पतीच्या दीर्घ आयुष्यासाठी करवा चौथचं व्रत करतात . या दिवशी पत्नी निर्जळी उपवास करते . चंद्राचे दर्शन झाल्यानंतर पती आणि चंद्राची पूजा करून हा उपवास सोडला जातो . सामान्यांप्रमाणेच बॉलिवूड सेलिब्रिटीसुद्धा करवा चौथचा उपवास करतात . वाचा : बिग बी यंदा वाढदिवस आणि दिवाळी साजरी करणार नाहीत ! अभिनेता अनिल कपूरची पत्नी सुनीता कपूर हिच्या घरी होणारे ‘करवा चौथ’चे सेलिब्रेशन दरवर्षी खास असते . यंदाही रविवारी संध्याकाळी श्रीदेवी , शिल्पा शेट्टी , रवीना टंडन , नीलम कोठारी , संजय कपूरची पत्नी महीप संधू , चंकी पांडेची पत्नी भावना पांडे यांनी अनिल कपूर व सुनीता कपूरच्या घरी ‘करवा चौथ’ची पूजा केली . वरूण धवनची आई करूणा धवन आणि वहिनी जान्हवी धवन यासुद्धा यावेळी दिसल्या . शिल्पाने या सेलिब्रेशनचे काही फोटो आणि व्हिडिओ सोशल मीडियावर शेअर केलेत . एका पोस्टमध्ये शिल्पा हातात चाळणी धरून पती राजला पाहत उपवास सोडताना दिसते . त्याचसोबत एका व्हिडिओमध्ये सर्व महिला करवा चौथच्या शुभेच्छा देताना दिसतात . वाचा : टेलिव्हिजनवरील कलाकारांना कुत्र्यासारखं राबवून घेतात - सैफ शिल्पाने एक मजेशीर व्हिडिओही शेअर केलाय . यात रात्री १० पर्यंत आकाशात चंद्र दिसण्याची वाट पाहिल्यानंतर भूकेने व्याकूळ झालेली शिल्पा केक खाण्याचा आनंद घेताना दिसते . नेहमीच आपल्या स्टाइल स्टेटमेण्ट्सने सर्वांचे लक्ष वेधणाऱ्या या अभिनेत्रीने यावेळी लाल रंगाची साडी नेसली होती . गळ्यात मंगळसूत्र आणि मोत्यांचा लांबलचक हार तिच्या सौंदर्यात अधिक भर घालत होता ."
sports,"मराठी चित्रपट केवळ आशय आणि मांडणीच्या जोरावर सीमा ओलांडतोय असं नाही , तर त्याला नवं भौगोलिक परिमाणही लाभतं आहे . प्रयोगशील दिग्दर्शक समीर आशा पाटील दिग्दर्शित आणि अँफरॉन एंटरटेन्मेंट निर्मित आगामी चित्रपट "" फुर्रर "" हा चित्रपट त्याचं उत्तम उदाहरण ठरणार आहे . हा चित्रपट पाच राज्यांमध्ये ३० दिवसांत चित्रीत केला जाणार आहे . महाराष्ट्रासह गुजरात , राजस्थान , दिल्ली आणि उत्तराखंडमध्ये हे चित्रीकरण होणार आहे . तसेच या चित्रपटात अभिनेते सयाजी शिंदे हे प्रमुख भूमिका साकारणार असून अन्य कलाकारांची नावे ही अद्याप गुलदस्त्यात ठेवण्यात आली आहेत . समीरने यापूर्वी त्याच्या "" चौर्य "" या चित्रपटातही भौगौलिक सीमा ओलांडत चंबळमध्ये चित्रीकरण केलं होतं . आता "" फुर्रर "" या चित्रपटाच्या निमित्तानं त्यापुढे जात पाच राज्यांमध्ये चित्रीकरण केलं जाणार आहे . "" फुर्रर "" या चित्रपटाचा नुकताच मुहूर्त करण्यात आला असून गुजरातमधील सापुताराजवळील डांग गावात सध्या या चित्रपटाचे चित्रीकरण सुरु झाले आहे . ' चित्रपटाचं कथानक प्रवासाबद्दल आहे . प्रत्यक्ष प्रवासासह त्यात मानसिक आणि भावनिक प्रवासही आहे . त्यामुळे आम्हाला वेगवेगळ्या लोकेशनवर जाण्याची गरज होती . हा तसा मोठा प्रवास आहे . त्यामुळे पाच राज्यांमध्ये आम्ही चित्रीकरण करणार आहोत . निर्माते कुशल व अनिरुद्ध सिंग यांनी माझ्या कथानकावर विश्वास ठेवत पूर्ण पाठिंबा दिल्यामुळेच हा प्रवास शक्य होत आहे . कारण या चित्रपटाचा पट मोठा आहे . मात्र , निर्मात्यांनी काहीही तडजोड न करता चित्रपटाच्या मांडणीवर भर दिला आहे . त्यामुळे मराठी चित्रपटात या पूर्वी न दिसलेला परिसर प्रेक्षकांना पहायला मिळेल , ' अशी माहिती दिग्दर्शक समीर आशा पाटीलनं या चित्रपटाविषयी दिली ."
sports,"भारतीय क्रिकेट संघाचे माजी प्रशिक्षक अनिल कुंबळे यांना हटविण्यामागे भारतीय संघाचा कर्णधार विराट कोहली असल्याचे समोर आले आहे . अनिल कुंबळे यांच्या राजीनाम्यानंतर , बीसीसीआयच्या प्रशासकीय समितीमधील सदस्या डायना एडुलजी यांच्या ई - मेलमुळे हा गौप्यस्फोट केला आहे . एका इंग्रजी संकेतस्थळाने याबाबत वृत्त दिले आहे . अनिल कुंबळे यांच्या जागी रवी शास्त्रींची नेमणूक करताना बीसीसीआयने अनेक नियम पायदळी तुडवल्याचंही एडुलजी यांनी म्हटले आहे . कोहलीने बीसीसीआयने सीईओ राहुल जोहरी यांना अनिल कुंबळे यांना प्रशिक्षकपदावरुन हटवा अशी मागणी करणारे सात संदेश पाठवले होते . प्रशासकीय समितीने नकार देऊनही विराटला अनिल कुंबळे प्रशिक्षक म्हणून नको होते , त्यावेळी बीसीसीआय विराटच्या मागणीसमोर झुकलं . यावेळी एडुलजी यांनी रवी शास्त्री यांच्या नियुक्तीच्या वेळी नियम कसे तोडले गेले हे देखील सांगितलं आहे . विराटला हव्या असलेल्या उमेदवाराने अर्ज करावा यासाठी मुदत वाढवण्यात आली . या गोष्टीसाठी मी विरोध केला होता . कुंबळे हे दिग्गज खेळाडू आहेत , मात्र त्यादरम्यान परिस्थिती अशी निर्माण करण्यात आली की अनिल कुंबळे खलनायकाच्या भूमिकेत दिसायला लागले . मात्र , एक खेळाडू म्हणून अनिल कुंबळेंबद्दल आपल्या मनात आदर असल्याचं एडुलजी म्हणाल्या आहेत ."
sports,"विराट कोहली आणि अनुष्का शर्मा यांचा शाही विवाहसोहळा सोमवारी इटलीत पार पडला . यानंतर या दोघांवर शुभेच्छांचा वर्षाव होत आहे . सोशल मीडियावरून अनेक खेळाडू आणि सेलिब्रिटींनी ‘विरूष्का’ला लग्नाच्या शुभेच्छा दिल्या . त्यामध्ये भारताचा फलंदाज रोहित शर्माचे मजेशीर ट्विट सर्वांचे लक्ष वेधून घेत आहे . रोहितने नवदाम्पत्याला लग्नाच्या शुभेच्छा देताना भावी आयुष्यासाठी काही टिप्स दिल्या आहेत . ‘विराट मी तुला हजबंड हँडबुक देईन . अनुष्का तुझे आडनाव बदलू नकोस , असे रोहितने या ट्विटमध्ये म्हटले आहे . रोहितचेही आडनाव शर्मा असल्याने त्याने अनुष्कालाही शर्मा हे नाव बदलू नकोस असा गमतीत सल्ला दिला आहे . सध्या श्रीलंकेविरुद्ध सुरू असलेल्या एकदिवसीय मालिकेत रोहित शर्मा भारतीय संघाचे नेतृत्व करत आहे . विराटने या मालिकेतून विश्रांती घेतली असल्याने रोहितवर कर्णधार पदाची जबाबदारी सोपवण्यात आली होती ."
lifestyle,"आपल्या मनात आई - वडिलांविषयी असणारे प्रेम सांगता येत नाही . त्यांची मनातली जागा ही केवळ ज्याची त्यालाच माहित असते . फाडर्स डे सारखे सारखे दिवस साजरे केले तर अनेकजण पाश्चात्य संस्कृतीविषयी ओरड करतात मात्र वडिलांवरचे प्रेम व्यक्त करण्यासाठी असा एखादा दिवस सेलिब्रेट केला तर काय हरकत आहे . यासाठी बाजारातही वेगवेगळ्या ऑफर्सची चलती असल्याचे दिसते . ऑनलाईन खरेदीकडे ग्राहकांचा कल वाढत असतानाच ऑनलाईन कंपन्याही वेगवेगळ्या निमित्ताने ऑफर्स जाहीर करत आपल्या ग्राहकांना आकर्षित करतात . १८ जून रोजी असणाऱ्या ‘फादर्स डे’च्या निमित्ताने फ्लिपकार्टनेही Flipkart अशीच एक ऑफर जाहीर केली आहे . ८ जून ते १० जून रोजी ही ऑफर उपलब्ध असून जास्तीत जास्त जणांनी याचा लाभ घ्यावा असे आवाहन कंपनीने केले आहे . यामध्ये आयफोन ६ ( १६ जीबी ) हा मोबाईल कमी किंमतीत मिळणार आहे . २ _ , ९९९ इतकी या मोबाईलची किंमत असेल असे जाहीर कऱण्यात आले आहे . मात्र नेमकी किंमत कंपनीने गुलदस्त्यात ठेवली आहे . सध्या फ्लिपकार्टवर हा फोन २४ , ९९० रुपयांना उपलब्ध असून फादर्स डेच्या निमित्ताने तो त्याहूनही कमी किंमतीला उपलब्ध होणार आहे . याशिवाय अॅपलचा आयफोन ६ ( ३२ जीबी ) २४ , ९९० रुपयांना उपलब्ध आहे . आपल्याकडील जुना फोन देऊन हा फोन घेतल्यास त्यावरही कंपनीकडून घसघशीत सूट देण्यात येत आहे . ईएमआयवर हा फोन घेतल्यास ग्राहकाला दर महिन्याला ४ , १६५ रुपये भरावे लागणार आहेत . जे ग्राहक २५ हजारांहून जास्त किंमत मोजू शकतात . त्यांच्यासाठी वन प्लस ३ टी हा एक चांगला पर्याय असू शकतो . ६४ जीबीचा हा फोन २९ , ९९९ रुपयांना असून १२८ जीबीचा फोन ३४ , ९९९ रुपयांना आहे . मात्र १२८ जीबीचा फोन अद्याप भारतात उपलब्ध झालेला नाही . त्यामुळे आपल्या वडिलांना खास भेटवस्तू देऊन हा दिवस साजरा करायचा असणाऱ्यांसाठी ही नक्कीच चांगली संधी ठरणार आहे . याशिवाय इतर ऑनलाईन पोर्टल्सवरही अशाप्रकारच्या ऑफर्स देण्यात आल्या आहेत ."
entertainment,"अशोक सराफ आणि भारताचे माजी कर्णधार सुनील गावस्कर यांचा लहानपणीचा किस्सा अनेकांना माहित नसेल . किंबहुना ही दोन नावं एकत्र ऐकूनच तुम्हाला आश्चर्य वाटलं असेल . लहानपणीचे दिवस , चिखलवाडी आणि सुनील गावस्कर यासंदर्भात अशोक सराफ यांनी काही मजेदार किस्से ‘लोकसत्ता लाईव्ह चॅट’दरम्यान सांगितले . सुनील गावस्कर यांच्यासोबतच्या बालपणीच्या आठवणींना उजाळा देत अशोक सराफ म्हणाले की , ‘सुनील ज्या इमारतीत राहत होता तो संघ आणि माझ्या इमारतीतील संघ यांमध्ये दर रविवारी क्रिकेटचा सामना रंगायचा . त्याच्यासोबत आम्हीही खेळायचो . खरं तर आम्ही खेळायचो म्हणजे आम्ही नुसते तिथे असायचो , केवळ तोच काय तो क्रिकेट खेळायचा . त्याने बॉल मारला की तो आणायला आम्ही पळत जायचो . तो मारत सुटायचा . त्यावेळीसुद्धा त्याला बाद करणं ही खूप कठीण गोष्ट होती . तेव्हा तो केवळ ८ - १० वर्षांचा होता . त्याच्या खेळण्याची , उभं राहण्याची स्टाईल हे आम्ही नुसते बघत बसायचो . ’ वाचा : मी चौकटचा नाही बदामचा राजा - अशोक सराफ नंतर सुनील गावस्कर क्रिकेट क्षेत्राकडे वळले आणि अशोक सराफ नाटकाकडे . त्यानंतर दोघांचे मार्ग वेगळे झाले . मात्र आजही त्या आठवणी ताज्या असल्याचे मामा सांगतात . सुनील गावस्कर आणि अशोक सराफ यांनी एकत्र नाटकातसुद्धा काम केलंय . हे ऐकून पुन्हा धक्का बसला ना ? खरंय , लहानपणी दोघांनी ‘गुरूदक्षिणा’ या नाटकात काम केलं . हा किस्सा सांगताना अशोक सराफ म्हणाले की , ‘सुनीलसुद्धा एक चांगला नट आहे हे फार कमी लोकांना माहित आहे . ‘सावली प्रेमाची’ या चित्रपटात त्याने भूमिकाही साकारली होती . ‘मालामाल’ या हिंदी चित्रपटातही तो पाहुणा कलाकार म्हणून दिसला होता . लहानपणी आम्ही एकत्र नाटकात काम केलेलं , रेडिओ प्ले एकत्र केलं . ‘गुरुदक्षिणा’ या नाटकात त्याने कृष्ण आणि मी बलरामाची भूमिका साकारली . या नाटकादरम्यानचा फोटो अजूनही त्याच्याकडे आहे . ’"
sports,"भारताचा माजी क्रिकेटपटू वीरेंद्र सेहवाग हा आपल्या कारकिर्दीत स्फोटक फलंदाज म्हणून ओळखला जायचा . सुरुवातीच्या षटकात गोलंदाजांचा कर्दनकाळ म्हणून त्याची ख्याती होती . ऑस्ट्रेलिया , इंग्लंड , दक्षिण आफ्रिका , विंडीज यासारख्या संघाच्या वेगवान गोलंदाजांना त्याने चोपून काढले होते . निवृत्तीनंतर त्याच्या फलंदाजीला काहीसा विराम मिळाला , पण त्याची शाब्दिक फटकेबाजी अजूनही सुरु असते . सेहवाग आपल्या कल्पक ट्विटच्या माध्यमातून कायम चर्चेत असतो . सेहवागने आजदेखील असेच एक मजेशीर ट्विट केले आहे . सुरेश रैना याची फलंदाजी जेव्हा सुरु असते , तेव्हा त्याच्या फटकेबाजीकडे पाहून सेहवागला ‘रैना बिती जाए , शाम न आए’ हे गाणं आठवतं असं त्याने म्हटलं आहे . याबरोरबच रैनाचा वाद्य वाजवतानाचा फोटो ट्विट करत त्याने रैनाला शुभेच्छा दिल्या आहेत . याशिवाय , मास्टर ब्लास्टर सचिन तेंडुलकरनेही रैनाला शुभेच्छा दिल्या आहेत . माजी फलंदाज व्ही व्ही एस लक्ष्मण यानेही रैनाला पुढील वाटचालीसाठी शुभेच्छा दिल्या . चेन्नई सुपर किंग्ज संघानेही त्याला ट्विट करून शुभेच्छा दिल्या आहेत ."
lifestyle,"कॉफी हे पेय तसं अनेकांच्याच आवडीचं . अगदी दक्षिण भारतात प्रसिद्ध असणाऱ्या ‘कापी’पासून ते ‘स्टारबक्स’ आणि इतर मोठमोठ्या आऊटलेट्समध्ये मिळणाऱ्या कॅफे लातेपर्यंत विविध रुपांमध्ये ही कॉफी आपल्या समोर येते . दरांपासून ते चवींपर्यंत प्रत्येक गोष्टीत कॉफी तिचं वेगळेपण सिद्ध करुन गेली असं म्हणायला हरकत नाही . कोणाला भेटणं असो किंवा मग एखादी महत्त्वाची मिटींग असो , प्रत्येक वेळी कॉफीचीसुद्धा महत्त्वाची भूमिका पाहायला मिळाली आहे . अशा या सर्वांच्याच आवडत्या कॉफीची नवी चव सर्वांच्या जिभेवर तरळण्यासाठी सज्ज झाली आहे . ‘फोर सिग्मॅटीक’ या ब्रँडने ही नवी कॉफी बाजारात आणली आहे . मशरुम हा या कॉफीतील अतिशय महत्त्वाचा घटक आहे . ‘फोर सिग्मॅटीक’च्या संस्थापकांनीच याविषयीची माहिती देत रोगप्रतिकारक शक्ती असणाऱ्या या कॉफीबद्दल काही माहिती दिली . रेशी Reishi मशरुमपासून ही कॉफी तयार करण्यात आली आहे . ज्यामध्ये असणाऱ्या तत्वांमुळे त्वचा निरोगी राहते , असंही संस्थापक टेरो आयसोकौप्पीला यांनी सांगितल्याचं वृत्त ‘वॉशिंग्टन पोस्ट’ने प्रसिद्ध केलं होतं . ही मशरुम कॉफी रक्तातील साखरेचं प्रमाण आणि चयापचन क्रियेत योग्य तो समतोल राखण्यास कारणीभूत ठरतं . तेव्हा आता या कॉफीला कितपत पसंती मिळते आणि मोठमोठ्या आऊटलेट्समध्ये ती सर्वसामान्यांसाठी उपलब्ध होते का , हे पाहणं महत्त्वाचं ठरेल . ‘त्या’ तिघांमुळे माझ्या आयुष्याची कहाणीच बदलली - सनी लिओनी सध्या सर्वत्र याच मशरुम कॉफीच्या चर्चा आहेत . मुळात फक्त कॉफीमध्येच नव्हे , तर चहा आणि विविध प्रकारचे शेक , ज्यूस यांच्यातही मशरुमचा सर्रास वापर केला जातो . याचं उत्तम उदाहरण म्हणजे लॉस एन्जेलिसच्या लाईफहाऊस टॉनिक्स येथे मिळणारं श्रुम शेक . ज्यामध्ये लिंबाचा रस , चहा आणि त्यात मशरुम असं कधीही न पाहिलेलं समीकरण एकत्र केलं जातं . ही सर्व उदाहरणं पाहता प्रयोगशीलतेचं प्रमाण वाढलं असून आता खाद्य क्षेत्रावरही त्याचे पडसाद उमटल्याचं स्पष्ट होत आहे ."
lifestyle,"तुटलेली हाडे जोडण्यासाठी आता बिनविषारी हायड्रोजेल तयार करण्यात आले असून त्यामुळे हाडे लगेच जुळली जातात . यात अधिक संशोधन झाल्यास सांधेजोडाच्या आजारांमध्ये त्याचा उपयोग होऊ शकतो . हाडे ही कूर्चा व लिगॅमेंट्सनी जुळलेली असतात व हाडे तुटल्यानंतर लगेच जोडली जात नाहीत , असे संशोधकांचे म्हणणे आहे . त्यासाठी कृत्रिम आधारासाठी उती वापरल्या जातात . त्यामुळे मऊ उतींची झालेली हानी लगेच भरून येते . मजबूत अशा पदार्थाच्या अभावी हाडे जोडण्यात आतापर्यंत तरी मोठी प्रगती झालेली नाही . जपानमधील होकायडो विद्यापीठाच्या संशोधकांनी जास्त मजबूत , असा दुहेरी काम करणारा डीएनजेल शोधून काढला आहे , त्यामुळे कुर्चाच्या पुननिर्मिती प्रक्रियेत सुधारणा दिसून आली आहे . या जेलमध्ये मुख्य घटक पाणी असल्याने कुठलेही पृष्ठभाग जोडले जाणे अवघड होते . नवीन जेलमध्ये अनेक बाकी समस्या मात्र दूर झाल्या आहेत . संशोधकांनी त्यात हायड्रोख्यापॅटाइट या अकार्बनी संयुगाचा समावेश करून डीएन जेल हाडे जोडू शकेल अशा पद्धतीने तयार केले आहे . त्यासाठी ते कॅल्शियम व फॉस्फेटच्या द्रावणात बुडवावे लागते . एचएपी आवरण असलेले डीएनजेलनंतर सशाच्या सदोष हाडात बसवण्यात आले होते . नंतर चार आठवडय़ात त्याचे हाड अत्यंत मजबूतपणे जोडले गेले . ज्याला आवरण नव्हते , त्या जेलने हाड जोडले गेले नाही . इलेक्ट्रो मायक्रोस्कोपीच्या मदतीने विश्लेषण केले असता हाडाचा नवीन भाग जेलच्या पृष्ठभागात घुसून त्यात मिसळून गेला होता . विषारी नसलेले हायड्रोजेल हे हाडे जोडण्यास उपयुक्तअसले तरी त्याचा उपयोग हायड्रोजेल पदार्थ कुर्चा तयार करण्यासाठी वापरण्यात येतात . होकायडो विद्यापीठाचे जियान पिंग गाँग यांनी सांगितले की , एएपी व डीएन जेल यांच्या जोडामुळे हाडासारखीच रचना तयार होते व शरीरावर कमी ताण येतो . कृत्रिम लिगॅमेंट्स जोडले जातात . अॅडव्हान्स्ड मटेरियल या नियतकालिकात हे संशोधन प्रसिद्ध झाले आहे . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
lifestyle,"आनुवंशिक त्वचारोगाने पीडित एका मुलावर शास्त्रज्ञांनी जनुकीय सुधारित पेशीच्या मदतीने तयार केलेली त्वचा प्रत्यारोपित करीत यशस्वीरीत्या उपचार केले आहेत . हा मुलगा एपिडर्मोलिसिस बुलोसा या प्राणघातक आनुवंशिक त्वचारोगाने पीडित होता . या रोगामुळे त्याच्या त्वचेचा बाह्य थर सुमारे ८० टक्के नष्ट झाला होता . इतर उपचारपद्धती अपयशी ठरल्यानंतर जर्मनीतील रुहर - युनिव्हर्सेट बोचूम आणि इटलीतील मोडेना विदय़ापीठ येथील शास्त्रज्ञांनी प्रायोगिक उपचारपद्धतीचा अवलंब करण्याचा प्रयत्न केला . जनुकीय सुधारित पेशींपासून तयार केलेली त्वचा जखमांवर प्रत्यारोपित करण्यात आली . दोन वर्षांच्या उपचारांनंतर हा मुलगा आता सामान्यपणे त्याचे दैनंदिन जीवन जगत आहे . एपिडर्मोलिसिस बुलोसा हा जन्मजात त्वचारोग असून या रोगावर यशस्वीरीत्या उपचार करण्याची पद्धती विकसित करण्यात अदय़ाप यश आले नाही . हा रोग असलेल्या रुग्णांच्या शरीरात त्वचा पुनíनर्माण करण्यासाठी आवश्यक असलेली प्रथिने तयार करणाऱ्या जनुकांमध्ये बिघाड असतो . यामुळे त्वचेवर कोणत्याही प्रकारचा किरकोळ तणाव आल्यास त्वचेवर जखम , फोड येत त्वेचेला नुकसान होत अंगावर चट्टे तयार होतात . रोगाच्या तीव्रतेनुसार शरीराच्या अंतर्गत अवयवांवर देखील या रोगाचा परिणाम होऊ शकतो . सातवर्षीय हसनला कॅथोलीस्केश क्लिनिकूम बोचूम येथे २०१५ मध्ये दाखल करण्यात आले तेव्हा त्याच्या बाहय़ त्वचेचा थराचे ( इपिडरमिस ) ६० टक्के नुकसान झाले होते . उपचारादरम्यान त्याच्या हाता पायावर , पाठ , पोट , मान आणि चेहऱ्यावर त्वचा प्रत्यारोपित करण्यात आली . सुमारे ० . ९४ चौ . मी . जनुकीय सुधारित पेशीद्वारे तयार केलेली त्वचा रुग्णाच्या एकूण ८० टक्के शरीरावर प्रत्यारोपित करण्यात आली , असे प्लास्टिक सर्जरी विभागाचे प्रमुख सल्लागार टोबीस हिर्श यांनी सांगितले ."
lifestyle,"जुने वर्ष सरुन नवीन वर्ष उंबरठ्यावर येऊन ठेपले आहे . सरत्या वर्षात झालेल्या घटनांनी आपले आयुष्य प्रभावित केले आहे तर नव्या वर्षी नवी ऊर्जा घेऊन काही करुन दाखवण्याचं स्वप्न मनात बाळगण्याची ही वेळ आहे . बऱ्याच वेळा मनात असा विचार येतो की या वर्षात असा काय बदल घडणार आहे ? कधी कधी तर असा विचार येतो की नवे वर्ष आले म्हणजे काय फक्त कॅलेंडरच बदलेल माझ्या आयुष्यात काय फरक पडणार आहे . अशा नकारात्मक विचारांनी तुमचे डोके ग्रासण्याआधी थोडं थांबा आणि पाहा की जाणारे वर्ष इतके काही नकारात्मक नव्हते . या वर्षभरात असे कित्येक प्रसंग येऊन गेले ज्यामुळे तुम्ही आनंदित झाला , या वर्षात तुम्ही कित्येक जण जोडले जे तुमच्या आयुष्याचा एक अविभाज्य भाग ठरणार आहेत . जाणाऱ्या वर्षात असे कित्येक प्रसंग आले की दुसऱ्यांच्या आयुष्यावर किंचित का होईना पण तुम्ही सकारात्मक प्रभाव पाडू शकला . त्या क्षणांची उजळणी करा . अगदी छोटेसा का होईना ते प्रसंग आठवा ज्यामध्ये तुम्ही दुसऱ्यांची मदत केली , तुमच्यामुळे कुणाच्या चेहऱ्यावर स्मित उमटले , तुमच्यामुळे कुणाच्यातरी डोळ्यात चकाकी आली आणि त्यांना पाहून तुमचे ऊर अभिमानाने भरुन आले असे प्रसंग नक्कीच या वर्षात येऊन गेले असतील . तुमच्या आठवणींमुळे कुणाचे डोळे पाणावले असतील आणि त्यांनी तुम्हाला याबाबत सांगितल्यावर तुमच्याही मनाच्या अंतर्भागात काही हालचाल झाली असेल . हे प्रसंग आठवल्यावर तुम्हाला कळून येईल की तुम्ही किती भाग्यशाली आहात . हेच या नव्या वर्षाचे महत्त्व आहे . तर , या उलट असे अनेक प्रसंग आले असतील ज्यांच्या कटु आठवणींनी तुम्हाला त्रस्त केले असेल . तर भांबावून जाऊ नका थोडा विचार करा की जर हे प्रसंग आले नसते तर आज तुम्ही ज्या खंबीरतेने परिस्थितींचा सामना करण्याचे धैर्य ठेऊ शकता ते ठेऊ शकला असता का ? तर याचे उत्तर निश्चितच नाही असे आहे . प्रसंग लहान असो वा मोठे , कटु असो वा मधूर याच प्रसंगांनी तुमचे आयुष्य समृद्ध केले आहे . नव्या वर्षात जाण्यापूर्वी तुम्ही अनेक नवे संकल्प कराल . कदाचित मागील वर्षीचे सर्व संकल्प पूर्ण झाले नसतील परंतु हे वर्ष अतिशय सकारात्मक ऊर्जा घेऊन येणार आहे असा विश्वास मनी बाळगा केवळ तुम्हीच नव्हे तर तुमच्या सानिध्यातील सर्वांना तुमच्याकडे पाहून ऊर्जा मिळेल असा आशावाद ऊरी बाळगा आणि नव्याने संकल्प करा . जो आनंद तुम्हाला मिळाला तो इतरांना वाटा आणि गंमत पाहा . हेच तर नववर्षाचे महत्त्व आहे , चांगल्या गोष्टींचा पाठलाग करायचा आणि वाईट ते तिथेच सोडून जायचं याची संधी तुम्हाला याच दिवसाच्या निमित्ताने मिळते . याच कारणामुळे जगभरात ग्रेगरीयन कॅलेंडरनुसार येणारी १ जानेवारी ही तारिख जगभर आनंद , उल्हासाचा संदेश घेऊन येते . हेच कारण आहे जगभरात या दिवसाचा आनंद साजरा केला जातो . जगभरात विविध संस्कृती आहे . त्या प्रत्येक संस्कृतीचा नववर्ष वेगळा असतो . त्या - त्या संस्कृतीनुसार तो नववर्षाचा पहिला दिवस साजरा केला जातो . जेव्हा आधुनिक जगात सोयीसाठी एकपद्धत निवडली गेली त्यानुसार १ जानेवारी हा नववर्ष दिन म्हणून जगभरात साजरा केला जाऊ लागला . आपल्या नातेवाइकांना , मित्र - मैत्रिणींना , आप्तेष्टांना , हितचिंतकांना शुभेच्छा द्या आणि येणाऱ्या नववर्षाचे स्वागत करा ."
entertainment,"‘भाभीजी घर पर है’ या मालिकेतील अंगुरी भाभीच्या भूमिकेतील अभिनेत्री शिल्पा शिंदेवरील लैंगिक शोषणाबद्दल माहिती नसल्याचे सांगत शिल्पाची सहकलाकार सौमय्या टंडनने निर्मात्याची वर्तणूक चांगली असल्याचे म्हटले आहे . शिल्पा शिंदेने ‘भाभीजी घर पर है’ या मालिकेचा निर्माता संजय कोहलीवर लैंगिक शोषणाचा आरोप केला आहे . ‘तू मला खूप आवडतेस . तू खूप हॉट आणि सेक्सी आहेस . अशा भाषेत संजयने माझ्याशी जवळीक साधण्याचा प्रयत्न केला . माझ्यावर जबरदस्ती करत त्याने माझ्या शरीराला स्पर्श केला . मी त्याला विरोध करत असताना , त्याने हे तर चालतच असते , असे बोलत माझ्याशी गैरवर्तन केले . ’ , असा आरोप शिल्पा शिंदेने केला होता . आपण हा सर्व प्रकार सहकलाकार सौमय्याला सांगितला असल्याचे तिने म्हटले होते . मात्र , सोमय्याने या घटनेकडे गांभीर्याने न पाहता दुर्लक्ष केल्याचे ती म्हणाली होती . याप्रकरणावर नुकतेच सौमय्याला एका मुलाखतीमध्ये प्रश्न विचारण्यात आला होता . शिल्पासोबत घडलेला प्रकार तुला माहिती होता का ? असा प्रश्न तिला विचारण्यात आला . या प्रश्नावर उत्तर देताना सौमय्या म्हणाली , कामाच्या ठिकाणी असो किंवा इतर ठिकणी अशा घटनांना मी कधीच प्रोत्साहन देत नाही . मी नेहमीच अशा परिस्थितीत खंबीरपणे महिलांच्या पाठिशी उभी राहण्याला प्राधान्य देते . आमच्या दोघींच्यात याप्रकरणी कोणताही संवाद झालेला नाही . माझे आणि संजयचे व्यावसायिक संबंध चांगले आहेत . मला वैयक्तिकरित्या त्याच्यापासून कोणताही त्रास जाणवलेला नाही , असेही सौमय्या टंडन म्हणाली ."
entertainment,"सरत्या वर्षाला निरोप देत नवी आव्हानं पेलत सर्वांनीच २०१८ चे मोठ्या उत्साहात स्वागत केले . यामध्ये कलाकार मंडळीही मागे राहिले नाहीत . अमिताभ बच्चन , शाहरुख खान यांच्यामागोमाग खिलाडी कुमारनेही सोशल मीडियाच्या माध्यमातून सर्वांना नवीन वर्षाच्या शुभेच्छा दिल्या आहेत . अक्षयने सोशल मीडियावर एक व्हिडिओ पोस्ट करत आपण २०१७ तून थेट २०१८ मध्ये झेप घेत आहोत , असे कॅप्शन दिले . या व्हिडिओमध्ये तो एक स्टंट करताना दिसत असून , एका खांबावर झुलत असतानाच लगेचच दुसऱ्या खांबावर झेप घेताना दिसतोय . येणारे वर्ष सर्वांसाठी प्रगतीचे जावो आणि सर्वांच्या मनी असणाऱ्या इच्छा पूर्ण व्हाव्यात असे म्हणत त्याने या खास दिवसाला आणखी महत्त्वं देऊ केले . स्टंटबाजीसाठी ओळखल्या जाणाऱ्या खिलाडी कुमारचा हा व्हिडिओ सध्या चाहत्यांमध्येही बराच चर्चेत असून त्याची ही महत्त्वाकांक्षी झेप अनेकांची मनं जिंकून गेली आहे . आपल्या व्यग्र वेळापत्रकातून वेळ काढून काही अक्षय काही दिवसांपूर्वी सुट्टीवर गेला होता . येत्या काळात तो ‘पॅडमॅन’ या चित्रपटातून प्रेक्षकांच्या भेटीला येणार असून , या चित्रपटातील त्याच्या भूमिकेविषयी कुतूहलाचं वातावरण पाहायला मिळत आहे . वाचा : गरोदरपणाविषयी विद्या काय म्हणतेय ऐकलं का ?"
entertainment,"एकिकडे रशियात पार पडणाऱ्या फुटबॉल विश्वचषकाची उत्सुकता शिगेला पोहोचली असतानाच दुसरीकडे भारती फुटबॉलप्रेमींची नजर याविषयावरुन काहीशी हटली आहे . याला कारण ठरला आहे तो म्हणजे सुनील छेत्री . सध्याच्या घडीला सर्व भारतीय फुटबॉलप्रेमी हे देशाच्या आंतरराष्ट्रीय फुटबॉल संघाच्या पाठीशी उभे राहिले असून , कर्णधार सुनील छेत्रीलाही सर्वांनीच साथ दिल्याचं पाहायला मिळत आहे . Intercontinental Cup 2018 च्या तिसऱ्या सामन्यात भारतीय फुटबॉलपटूंचा खेळ आणि त्यातही सुनील छेत्रीने गोलपोस्टवर गाजवलेलं अधिराज्य या साऱ्यामुळे क्रिकेटप्रेमी देशवासियांनी त्यांचा मोर्चा आता फुटबॉलकडे वळवल्याचं पाहायला मिळत आहे . अंधेरीत पार पडलेल्या या फुटबॉल सामन्यात केनियाच्या संघावर भारतीय फुटबॉल संघाने ३ - ० अशी मात केली . या स्पर्धेत भारताचा हा दुसरा विजय ठरला आहे . त्यामुळे सोशल मीडियावरही या सामन्याचे पडसाद उठल्याचं पाहायला मिळालं . सुनील छेत्रीने केलेल्या भावनिक आव्हानामुळे क्रीडारसिकांचे पाय आपोआपच फुटबॉलच्या या मैदानाकडे वळले आणि चाहत्यांचं हे प्रेम पाहुन खुद्द सुनीलही भारावून गेला . मुख्य म्हणजे फक्त क्रीडारसिकांनीच नव्हे , तर संपूर्म कलाविश्नानेही यावेळी भारतीय फुटबॉल संघाला पाठिंबा देत खेळाडूंचं तोंड भरून कौतुक केलं . या सामन्याच्या वेळी अभिनेता अभिषेक बच्चनने हजेरीही लावली होती . तर , सामन्यानंतर भारतीय संघाने विजयाची नोंद करतान सोशल मीडियावर वरुण धवन , आयुषमान खुराना , बोमन इरानी आणि इतरही सेलिब्रिटींनी सुनील छेत्री आणि त्याच्या सहकारी खेळाडूंचं कौतुक केलं . वाचा : FIFA World Cup 2018 Couple Goals : ‘हे’ फुटबॉलप्रेमी दाम्पत्य दहावा वर्ल्डकप पाहण्यासाठी सज्ज , पण… आपल्याला आणि आपल्या संघाला मिळणारा हा पाठिंबा , इतकं प्रेम पाहून सुनीलही भारावून गेला होता . त्याने सोशल मीडियाच्या माध्यमातून आपल्या भावनांना वाट मोकळी करुन दिली . सुनील छेत्रीने ट्विटमध्ये लिहिलेलं , ‘आम्ही तुम्हाला आश्वासन देतो की जर आम्हाला देशासाठी खेळताना नेहमी असा पाठिंबा मिळाला तर मैदानात आमचा जीवही देऊ . ही रात्र खास होती कारण आपण सगळे एकत्र होतो . स्टॅण्डमध्ये उभे राहून ओरडणारे आणि घरी बसून चिअर करणाऱ्यांचे आभार’ ."
entertainment,"बॉलिवूड सेलिब्रिटी म्हटलं की त्याच्या भोवती चाहत्यांचा घोळका आलाच . या नावाजलेल्या अभिनेत्यांना आणि अभिनेत्रींना सर्वसामान्य जनता फक्त टीव्हीवर किंवा सिनेमांमध्येच पाहू शकते . तुमच्या आमच्यासारखे ते काही ट्रेनचा प्रवास करत नाहीत किंवा रस्त्यावर उभे राहून लिफ्टही मागत नाहीत . पण याला अपवाद ठरलाय तो चॉकलेट बॉय वरुण धवन . ‘स्टुडण्ट ऑफ दि इयर’चा अभिनेता वरुणने काही दिवसांपूर्वी एका दूचाकी स्वाराकडे होली फॅमिली हॉस्पिटल ते ताज लॅण्ड्स एन्डपर्यंत अशीच लिफ्ट मागितली . ट्रॅफिकमध्ये सगळ्यांचेच हाल खराब होतात . त्यातही जर महत्त्वाच्या कामाला जायचे असेल तर माणूस अजूनच बैचेन होतो . वरुणच्या बाबतीतही काहीसं असंच झालं . त्यामुळे वाहतुक कोंडी सुटण्याची फारवेळ प्रतिक्षा न करता त्याने सरळ एका दुचाकी चालवणाऱ्या व्यक्तीकडे लिफ्ट मागितली . . आता वरुण धवनच लिफ्ट मागतोय म्हटल्यावर कोणी देणार नाही असे तर होणारच नाही ना . . सध्या सोशल मीडियावर वरुणचा हाच फोटो व्हायरल होत आहे . ट्विटरवरही या फोटोला सर्वात जास्त शेअर आणि ट्विट्स मिळाले आहेत . या फोटोमध्ये ज्या चालकाने वरुमला लिफ्ट दिली होती , त्याच्या चेहऱ्यावरचा आनंद काही लपत नाहीए . तर ‘हम्पी शर्मा की दुल्हनिया’चा वरुण मात्र त्याला मुद्दाम त्रास द्यायची एकही संधी सोडत नाही . बॉलिवूडचा आघाडीचा अभिनेता वरुण धवन सध्या अनेक तरुणींच्या गळ्यातला ताईत बनलेला आहे . वरुणने आतापर्यंत अधिक रोमॅण्टिक सिनेमे केल्याने त्याची तरुणाईही फॅन आहेच . चॉकलेट बॉय म्हणून ओळखण्यात येणाऱ्या वरुणने ‘बदलापूर’ सिनेमात मात्र फार वेगळी भूमिका केली होती . बदलापूरमध्ये वरुणसोबतच यामी गौतम आणि नवाझुद्दीन सिद्दीकीच्याही महत्त्वपूर्ण भूमिका आहेत . रोहित शेट्टी यांच्या ‘दिलवाले’मध्ये पाहिलेला वरुण मात्र कमालीचा वेगळा होता . ‘बदलापूर’ आणि ‘दिलवाले’ या दोन सिनेमातल्या त्याच्या अभिनयामध्ये भरपूर फरक होता . येत्या काळात वरुण असेच वेगवेगळे सिनेमे करुन त्याच्या फॅन्सना असाच खुष करत राहील ."
sports,"दिवसरात्र कसोटीत सात विकेट्सने राखून मात ; दक्षिण आफ्रिकेची मालिकेत २ - १ अशी सरशी पर्थ आणि होबार्ट कसोटीत झालेल्या मानहानीकारक पराभवांसह ओढवलेली मानहानीकारक मालिकाहार बाजूला सारत ऑस्ट्रेलियाने दिवसरात्र कसोटीत दक्षिण आफ्रिकेवर ७ विकेट्सनी मात केली . गुलाबी चेंडूशी चांगल्या पद्धतीने जुळवून घेत ऑस्ट्रेलियाने बाजी मारली . मात्र तीन सामन्यांची ही मालिका दक्षिण आफ्रिकेने २ - १ अशी जिंकली . दक्षिण आफ्रिकेने पहिल्या डावात २५९ धावांची मजल मारली . चेंडूला लकाकी देण्यासाठी नियमाबाहय़ वस्तूचा वापर केल्याप्रकरणी दोषी आढळलेला दक्षिण आफ्रिकेचा कर्णधार फॅफ डय़ू प्लेसिसने ११८ धावांची खेळी साकारली . ऑस्ट्रेलियातर्फे जोश हेझलवूडने सर्वाधिक ४ बळी घेतले . प्रत्युत्तरादाखल खेळताना ऑस्ट्रेलियाने उस्मान ख्वाजाच्या शतकाच्या जोरावर ३८३ धावा केल्या . ख्वाजाने १२ चौकारांसह १४५ धावांची खेळी केली . स्टीव्हन स्मिथ ( ५९ ) , पीटर हॅड्सकॉम्ब ( ५४ ) आणि मिचेल स्टार्क ( ५३ ) यांनी उपयुक्त खेळी केल्या . दक्षिण आफ्रिकेतर्फे कागिसो रबाडा आणि कायले अबॉट यांनी प्रत्येकी ३ बळी घेतले . भेदक गोलंदाजीच्या जोरावर ऑस्ट्रेलियाने दक्षिण आफ्रिकेचा दुसरा डाव २५० धावांत गुंडाळला . सलामीवीर स्टीफन कुकने ८ चौकारांसह १०४ धावांची खेळी करत एकाकी झुंज दिली . ऑस्ट्रेलियाकडून मिचेल स्टार्कने ४ तर नॅथन लियॉनने ३ बळी घेतले . ऑस्ट्रेलियाला विजयासाठी १२७ धावांचे छोटेखानी लक्ष्य मिळाले . डेव्हिड वॉर्नर आणि मॅट रिनशॉ यांनी ६४ धावांची सलामी देत विजयाचा पाया रचला . चोरटी धाव घेण्याच्या प्रयत्नात वॉर्नर बाद झाला . त्याने ४७ धावा केल्या . उस्मान ख्वाजा भोपळाही फोडू शकला नाही . रिनशॉ ( ३४ ) आणि स्टीव्हन स्मिथ ( ४० ) यांनी पडझड होऊ न देता संघाच्या विजयावर शिक्कामोर्तब केले . संक्षिप्त धावफलक दक्षिण आफ्रिका ( पहिला डाव ) : ९ बाद २५९ डाव घोषित आणि ( दुसरा डाव ) : २५० पराभूत विरुद्ध ऑस्ट्रेलिया ( पहिला डाव ) : ३८३ आणि ( दुसरा डाव ) : ३ बाद १२७ ( डेव्हिड वॉर्नर ४७ , स्टीव्हन स्मिथ ४० ) ."
sports,"बांगलादेशविरुद्धच्या कसोटीसाठी अभिनव मुकुंदची निवड नवी दिल्ली - बांगलादेशविरुद्ध होणाऱ्या एकमेव कसोटी सामन्यासाठी भारतीय संघाची निवड करण्यात आली असून अपेक्षेप्रमाणे पार्थिव पटेलने वृद्धिमन साहासाठी यष्टिरक्षकाची जागा खाली केली आहे . त्याच वेळी सलामीसाठी पर्याय म्हणून तमिळनाडूच्या अभिनव मुकुंदला सहा वर्षानंतर पुनरागमनाची संधी देण्यात आली आहे . बांगलादेशविरुद्धचा हा कसोटी सामना हैदराबाद येथे ९ ते १३ फेब्रुवारीदरम्यान होईल . प्रमुख यष्टिरक्षक साहाला दुखापत झाल्यामुळे तो इंग्लंडविरुद्धच्या तीन कसोटी सामन्यांत खेळू शकला नव्हता त्याच्याऐवजी संधी देण्यात आलेल्या पार्थिव पटेलने संघाच्या गरजेनुसार सलामीलाही फलंदाजी केली होती , परंतु आता साहा तंदुरुस्त झाल्यामुळे पार्थिवला वगळून त्याला संधी देण्यात आली आहे . पार्थिवनेही चांगली कामगिरी केली असल्यामुळे त्याचे स्थान कायम राहील अशी चर्चा होती ; परंतु एकच सामना असल्यामुळे पार्थिवला वगळण्यात आले . सलामीसाठी केएल राहुल आणि मुरली विजय हे दोन फलंदाज असताना अभिनव मुकुंदला पुनरागमनाची दिलेली संधी काहीशी अनपेक्षित ठरली आहे . रणजी स्पर्धेत त्याने १४ सामन्यांत ६५ . ३० च्या सरासरीने चार शतके आणि तीन अर्धशतकांसह ८४९ धावा केल्या होत्या . काही दिवसांपूर्वीच मुंबईत झालेल्या इराणी सामन्यात शेष भारत संघातून तो अपयशी ठरला होता . यंदाच्या रणजी स्पर्धेत सर्वाधिक धावा करणाऱ्या गुजरातचा सलामीवीर प्रियांक पांचाळचा मात्र विचार करण्यात आला नाही . मात्र त्याला ऑस्ट्रेलियाविरुद्धच्या सराव सामन्यासाठी भारत अ संघातून स्थान देण्यात आले आहे . भारत अ संघाचा हा सामना मुंबईत १६ ते १८ फेब्रुवारी दरम्यान होत आहे . हार्दिक पंड्या या संघाचे नेतृत्व करणार आहे . बांगलादेशविरुद्धच्या या कसोटी सामन्यासाठी अश्विन , जडेजा , जयंत यादव आणि अमित मिश्रा असे चार फिरकी गोलंदाज १६ जणांच्या संघात निवडले आहेत . उमेश यदाव , इशांत शर्मा , भुवनेश्वर कुमार आणि हार्दिक पंड्या असे चार वेगवान गोलंदाज असतील , महंमद शमीचा दुखापतीमुळे विचार करण्यात आला नाही . संघ - विराट कोहली , मुरली विजय , केएल राहुल , चेतेश्वर पुजारा , अजिंक्य रहाणे , करुण नायर , वृद्धिमन साहा , आर . अश्विन , रवींद्र जडेजा , जयंत यादव , उमेश यादव , ईशांत शर्मा , भुवनेश्वर कुमार , अमित मिश्रा , अभिनव मुकुंद आणि हार्दिक पंड्या . सराव सामन्यासाठी भारत अ संघ - हार्दिक पंड्या ( कर्णधार ) , अखिल हेरवाडकर , प्रियांक पांचाळ , श्रेयस अय्यर , अंकित बावणे , रिषभ पंत , इशांत किशान , शहबाज नदीम , कृष्णाप्पा गौथम , कुलदीप यादव , नवदीप सैनी , अशोक दिंडा , महंमद सिराज , राहुल सिंग आणि बाबा अपराजित ."
entertainment,"संजय लीला भन्साळी दिग्दर्शित पद्मावती सिनेमावरची संकटं काही केल्या कमी होण्याची चिन्हं दिसत नाहीत . सिनेमात अलाउद्दीन खिल्जीची व्यक्तिरेखा साकारलेल्या रणवीर सिंगने आतापर्यंत याविषयावर कोणतेही भाष्य करणे टाळले होते . पण आता त्यानेही आपले मत मांडले आहे . पद्मावतीशी निगडीत वादात तो २०० टक्के सिनेमाच्या आणि दिग्दर्शकाच्या बाजूने असल्याचे रणवीर म्हणाला . पद्मावती सिनेमावर सुरू असलेल्या वादाबद्दल त्याला प्रश्न विचारला असता तो म्हणाला की , हा फार संवेदनशील विषय आहे . यावर मला काहीही बोलण्याची मनाई केली आहे . या विषयावर जो काही निर्णय होईल तो सिनेमाच्या निर्मात्यांकडून तुम्हाला सांगण्यात येईल . राजपूत समुदायांकडून पद्मावतीला फार विरोध केला जात आहे . राजपुतांच्या मते , या सिनेमातून राणी पद्मावतीची प्रतिमा मलीन करण्याचा प्रयत्न करण्यात आला आहे . या सगळ्यामध्ये पंतप्रधान नरेंद्र मोदी ‘ग्लोबल आंत्रप्रेनरशिप समिट’ कार्यक्रमाला उपस्थिती लावणार होते त्या कार्यक्रमाला दीपिकाने न जाण्याचा निर्णय घेतला . दीपिकाने मात्र सरकारने या प्रकरणात लक्ष न घातल्यामुळे या रोषापोटीच कार्यक्रमाला न जाण्याचा निर्णय घेतल्याचे म्हटले जात आहे . या कार्यक्रमाशी संबंधित एका व्यक्तीने माध्यमांना ही माहिती दिली . मुख्य म्हणजे या संमेलनात दीपिका ‘हॉलिवूड टू नॉलिवूड टू बॉलिवूडः द पाथ टू मुव्हीमेकिंग’ या सेशनमध्ये भाषणही करणार होती . पण , तिने या कार्यक्रमालच जाण्यास नकार दिल्याने आयोजकांपुढेही मोठा पेच उभा राहिला आहे ."
entertainment,"आईविषयी सर्वच लिहितात पण वडिलांबद्दल कुणीच काही लिहीत नाही , असे सर्वसामान्यांचे म्हणणे असते . रविवारी संपूर्ण जगात पितृ दिन अर्थात ‘फादर्स डे’ साजरा करण्यात येणार आहे . आपले अवघे आयुष्य स्वतःसाठी नव्हे तर कुटुंबासाठी खर्ची घालणारा ‘बाप’ माणसाच्या कर्तृत्वाला सलाम ठोकण्यासाठी हा दिवस साजरा केला जातो . प्रसिद्ध अभिनेता सागर कारंडे याने यावेळी त्याचं आणि त्याची मुलगी सई सोबतच हळुवार नातं ‘लोकसत्ता ऑनलाइन’शी शेअर केलं . मी ‘फादर्स डे’ किंवा ‘मदर्स डे’ अशा दिवसांना फार महत्त्व देत नाही . प्रेम , काळजी ही आयुष्यभर करण्याची गोष्ट असताना त्याला एका दिवसात मर्यादीत का ठेवा असा साधा विचार माझ्या मनात नेहमीच येतो . पण सईला प्रत्येक दिवसाची ओळख व्हावी यासाठी आम्ही प्रत्येक दिवस साजरा करतो . स्वातंत्र्य दिनापासून ते बालदिन , मातृदिन आणि पितृदिनही . यावेळीही माझी भावंडं आणि त्यांची मुलं असे सगळे रविवारी एकत्र भेटणार आहोत . एक छोटेखानी गेट टू गेदर होणार . घरात सगळी बच्चे मंडळी एकत्र आल्यावर जो कल्ला होतो तो पाहणं कोणत्याही आई - वडिलांसाठी सुखापेक्षा कमी नसतं . नुकतीच सई पहिलीत गेली . खरंतर सई आणि मी प्रेमाने बोलण्यापेक्षा भांडतोच जास्त . अर्थात यातंही प्रेमच दडलं आहे . मी शुटिंगवरुन कितीही वाजता आलो , अगदी पहाटे ३ किंवा ४ वाजता आलो तरी मी सईला झोपेतून उठवतो आणि थोडावेळ का होईना माझ्याशी गप्पा मारायला सांगतो . तिच्याशी बोलल्याशिवाय मी संपूर्ण दिवस राहूच शकत नाही . तेव्हा ती फार चिडचिड करते आणि परत झोपते . सकाळी उठल्यानंतर तू मला झोपेतून का उठवलंस असं म्हणत परत आमची मारामारी सुरू होते . हे आम्ही दिवसभरही करू शकतो . मला व्हिडिओ गेम खेळायला फार आवडतात . त्यात तिला वेगळा व्हिडिओ गेम खेळायचा असतो यावरून तर आमची फार भांडणं होतात मग ती रागाने बेडरूममध्ये जाऊन तिला आवडणारा व्हिडिओ गेम खेळत बसते . सई ८ महिन्यांची असताना तिला बऱ्याचदा फिट यायची . एकदा तर ती जगते की नाही याचीही शाश्वती नव्हती . ती पहिली तीन वर्षे आमच्यासाठी सर्वात कठीण होती . माझ्यातल्या पित्याची हाक परमात्म्याने ऐकली आणि माझी सई पूर्ण बरी झाली . तसे क्षण कोणाच्याही आयुष्यात येऊ नये . जे झालं ते झालं पण त्यानंतर मी सईच्या बाबतीत खूप पझेसिव्ह झालो . तिला कुठे लागत तर नाही ना याची आम्ही सगळेच काळजी घेतो . कित्येकदा नात्यांमध्ये काहीच बोलण्याचीही गरज नसते . कारण तुमच्या कृतीतूनच भावना व्यक्त होत असतात माझं आणि सईचं नातंही बहुधा असंच आहे . शब्दांकन - मधुरा नेरुरकर madhura . nerurkar @ indianexpress . com"
entertainment,"कुटुंबावरती चित्रपट करण्यात रंगलेलं कुटुंब अशी खरं तर ‘फॅमिली कट्टा’ या चित्रपटाच्या टीमची ओळख करून देता येईल . अभिनेत्री वंदना गुप्ते आणि राणी वर्मा या दोन बहिणींनी ‘सिस्टर कन्सर्न’ नावाने चित्रपटनिर्मिती क्षेत्रात उडी घेतली आहे . ‘फॅमिली कट्टा’ हा त्यांची निर्मिती असलेला पहिलाच चित्रपट आहे . या चित्रपटामागे जसं वंदना गुप्ते यांचं कुटुंब आहे , तसंच ते चित्रपटातही आहे आणि या चित्रपटासाठी म्हणून स्वतः वंदना गुप्ते , दिलीप प्रभावळकर , सई ताम्हणकर , किरण करमरकर , प्रतीक्षा लोणकर , गौरी नलावडे , अलोक राजवाडे , संजय खापरे ते अगदी दिग्दर्शक चंद्रकांत कुलकर्णी एवढा मोठा ताफा एकत्र आला आहे . त्यामुळे एका मोठय़ा कुटुंबासारखीच भासणारी ही फौज घेऊन कट्टय़ावरचा मोकळेपणा आणि फॅमिलीतील घट्ट बांधून ठेवणाऱ्या नातेसंबंधांची गोष्ट मांडण्याचा प्रयत्न आम्ही या चित्रपटातून केला आहे , असे चंद्रकांत कुलकर्णी यांनी सांगितले . मराठी चित्रपटांमध्ये विषयाच्या पातळीवर अनेक प्रयोग होत असताना पुन्हा एकदा कुटुंबाची , नातेसंबंधांची गोष्ट सांगण्याचा मोह का व्हावा ? याहीपेक्षा आपली पहिली चित्रपटनिर्मिती ही अशीच कौटुंबिक नातेसंबंधांविषयी , मूल्यांविषयी बोलणारी असावी अशी इच्छा आपल्या मनात होती . आणि त्याच वेळी प्रशांत दळवींनी लिहिलेली ही कथा अलगदपणे समोर आली आणि त्यावरच चित्रपटनिर्मिती करायचे ठरले , असे वंदना गुप्ते यांनी सांगितले . दिवसेंदिवस यंत्राच्या आणि तंत्राच्या माध्यमातून व्हच्र्युअली एकत्र येणारी मंडळी प्रत्यक्षात आपल्या आजूबाजूला असलेल्या आपल्याच माणसांपासून तुटत चालली आहेत हे वास्तव आहे . तीन - चार पिढय़ा एकत्र राहणारा एक काळ होता तेव्हापासून बदलत गेलेली कुटुंब संस्कृती नुसतीच विभक्त झाली असं नाही , त्याचा ढाचा बदलला तशी मूल्यंही बदलली . आता मूलच होऊ द्यायचं नाही , असा निर्णय घेण्याइतपत हे बदल खोल आणि वेगळे आहेत . त्यामुळे अशा परिस्थितीत पुन्हा एकत्र कुटुंब पद्धतीत राहा , असा सल्ला देण्यात हशील नाही . मात्र हे बदल जे झालेत ते आपल्या एकमेकांशी हरवत चाललेल्या संवादातून आहेत , एकमेकांपासून तुटत चालल्यामुळे आहेत , याची जाणीव महत्त्वाची आहे . म्हणूनच कुटुंबाची गोष्ट सांगतानाही त्याला कट्टा जोडलेला आहे , कारण क ट्टय़ात तो मोकळेपणा असतो . तिथे आपण मुद्दामहून मन मोकळं करण्यासाठी येतो . ‘फॅ मिली कट्टा’ या चित्रपटात पन्नास र्वष पूर्ण झालेल्या आजी - आजोबांच्या निमित्ताने हा कट्टा जोडलेला आहे , असे कुलकर्णी म्हणतात . या चित्रपटातील आजी - आजोबा लग्नाचा पन्नासावा वाढदिवस साजरा करण्यासाठी म्हणून संपूर्ण कुटुंबाला एकत्र बोलावतात . मात्र इथे हे आजी - आजोबा गरीब बिच्चारे नाहीत . त्यांना कोणीही टाकून दिलेलं नाही . ते निवृत्त आहेत , मजेने स्वतःचे आयुष्य जगत आहेत . त्यांच्या आयुष्यात कुठल्याही प्रकारे एकटेपणा नाही आहे . पण आपली मुलं - नातवंडांची पिढी बिच्चारी झाली आहे , असं त्यांना वाटतं . त्यांना एकत्र आणण्यासाठीचे त्यांचे प्रयत्न महत्त्वाचे आहेत . आपल्या नेहमीच्या शैलीप्रमाणे एका वास्तव घटनेचा आधार घेऊन त्याभोवती ही नात्यांची गोष्ट प्रशांत दळवी यांनी लिहिली असल्याची माहिती कुलकर्णी यांनी दिली . या चित्रपटात सई ताम्हणकर , अलोक राजवाडे , प्रतीक्षा लोणकर अशी स्वतःची वेगळी ओळख असलेली , वेगवेगळ्या शैलीच्या चित्रपटांमधून काम करणारी मंडळी एकत्र आली आहेत . त्यामुळे एकाच फ्रेममध्ये असे वेगवेगळे अभिनयाचे रंग एकत्र यावेत , अशा प्रकारची अनुभूती हा चित्रपट देतो . ‘दिलीप प्रभावळकर आणि मी आम्ही दोघंच इतके उमदे कलाकार आहोत की आम्हाला शोभतील अशीच कलाकार मंडळी आम्ही घेतली आहेत’ , अशी मिश्कील टिप्पणी वंदना गुप्ते यांनी जोडली . पण एवढे सारे चांगले कलाकार एका चित्रपटात एकत्र येणे यामुळे चित्रपटाची निम्मी लढाई जिंकल्यात जमा आहे हे दिग्दर्शक आणि निर्माता या दोघांनीही मान्य केले . आणि चित्रपटाची कथा ऐकल्यानंतर प्रत्येक कलाकाराने कुठलेही आढेवेढे न घेता ताबडतोब होकार देऊन काम केले , हा अनुभवही पहिल्यांदाच निर्माती म्हणून उतरलेल्या आपल्यासाठी सुखद ठरल्याचेही वंदना गुप्ते यांनी सांगितले . चित्रपटाच्या निमित्ताने तीन पिढय़ांचे चित्रण करण्यात आले आहे . स्वतः वंदना गुप्ते यांनी वास्तव आयुष्यातही आपल्या कुटुंबालाच अशा पद्धतीने एकत्र सांभाळले आहे . या तीन पिढय़ांमध्ये आत्ताची तरुण पिढी आपल्याला जास्त भावते , असे त्या म्हणतात . तरुण पिढीचा सळसळता उत्साह हा आपल्याला प्रेरणादायी वाटतोच , मात्र त्यांना जशी नव्याची ओढ आहे तसंच त्यांना आपली मूळंही तपासून पाहायला आवडतात . आपले नातेवाईक , आपले घर , आपला इतिहास समजून घेण्यात त्यांना रस असतो , ते शोधण्याचा त्यांचा प्रयत्न असतो . त्यांना जुन्याशी आणि नव्याशीही जोडलेलं राहायचं आहे हे खूप महत्त्वाचं आहे , असं सांगतानाच मात्र ते जोडलेलं राहण्यासाठी केवळ सोशल मीडिया , मोबाइलच्या मागे धावता धावता ही पिढी वास्तवापासून दूर जाण्याची भीती असते , त्यांच्यात उथळपणा येतो तिथे त्यांना सांभाळणं गरजेचं वाटत असल्याचंही वंदना गुप्ते यांनी सांगितलं . या चित्रपटाच्या माध्यमातून प्रत्येक नातेपैलू , त्यांच्या संबंधांवर प्रकाश टाकण्यात आला आहे त्यामुळे हा चित्रपट पाहणाऱ्या कुटुंबातील प्रत्येक व्यक्तीला हा चित्रपट आपलासा वाटेल , असा विश्वास दिग्दर्शक म्हणून चंद्रकांत कुलकर्णी यांनी व्यक्त केला . ‘अमिताभ यांना ‘फॅ मिली कट्टा’ दाखवायची इच्छा अधुरी . . ’ ‘फॅमिली कट्टा’मध्ये आणखी एक वेगळा कलाकार दिसणार आहे तो म्हणजे संगीतकार आदेश श्रीवास्तव . दुर्दैवाने , हा चित्रपट पूर्ण होण्याआधीच त्यांचे निधन झाले . या चित्रपटासाठी आदेश श्रीवास्तव यांची भेट घ्यायला गेलो तेव्हा चित्रपटाच्या संगीताचे काम करायचे असेल , असे त्यांना वाटले होते . मात्र चित्रपटात भूमिका करण्याविषयी त्यांना विचारले तेव्हा त्यांना धक्काच बसल्याची आठवण कुलकर्णी यांनी सांगितली . मला अभिनय करता येत नाही , शिवाय मराठीही येत नाही . . असे म्हणणारे आदेश श्रीवास्तव चित्रीकरणाच्या पहिल्या दिवसापासून सेटवर रमले होते . किंबहुना , सेटवर सगळ्यात आधी पोहोचणारे ते असायचे , असे वंदना गुप्ते यांनी सांगितले . आदेश श्रीवास्तव यांचे सुपरस्टार अमिताभ बच्चन यांच्याशी अगदी जवळचे संबंध होते . आपण मराठी चित्रपटात काम करत असल्याचे त्यांनी बच्चन यांना सांगितले होते . शिवाय , या चित्रपटाची भरपूर तारीफही त्यांनी केली होती . तुम्ही हा चित्रपट पाहायलाच हवा , असे आदेश त्यांना नेहमी सांगायचे . त्यांच्या अखेरच्या दिवसांत अमिताभ बच्चन दररोज त्यांना संध्याकाळी रुग्णालयात भेटत होते . ‘फॅमिली कट्टा’ अमिताभ यांना दाखवण्याची त्यांची शेवटची इच्छा मात्र अपूर्ण राहिल्याचे चंद्रकांत कुलकर्णी यांनी सांगितले ."
sports,"पावसाच्या व्यत्ययानंतर खडतर आव्हान असताना भारताने ऑस्ट्रेलियाचा तीन चेंडू व नऊ विकेट राखून पराभव केला आणि एकदिवसीय मालिकेपासून मिळवलेले वर्चस्व कायम ठेवले . प्रथम फलंदाजी करणाऱ्या ऑस्ट्रेलियाला १८ . ४ षटकांत ११८ धावांत रोखल्यानंतर पावसाचा मोठा व्यत्यय आला . भारताला विजयासाठी ६ षटकांत म्हणजेच ३६ चेंडूत ४८ धावांचे आव्हान मिळाले . भारतीयांनी या धावा एका फलंदाजाच्या मोबदल्यात पार केल्या . एवढ्या कमी षटकांच्या खेळात जम बसवण्यासाठी उसंत नसते . त्यामुळे रोहित शर्माने पहिल्याच चेंडूवर चौकार मारला ; परंतु लगेचच तो बाद झाला ; मात्र शिखर धवन आणि विराट कोहलीने तडाखा देत विजय साकार केला . विराटने सर्वाधिक २२ धावा फटकावल्या . स्टीव स्मिथ दुखापतीमुळे मायदेशी परतला . त्याच्या अनुपस्थितीत डेव्हिड वॉर्नरने नेतृत्व केले . संक्षिप्त धावफलक ऑस्ट्रेलिया १८ . ४ षटकांत ८ बाद ११८ ( फिंच ४२ - ३० चेंडू , ४ चौकार , १ षटकार , मॅक्सवेल १७ - १६ चेंडू , २ चौकार , बुमराह ३ - ० - १७ - २ , कुलदीप ४ - ० - १६ - २ ) आव्हान ६ षटकांत ४८ धावा पराभूत विरुद्ध भारत ः ५ . ३ षटकांत १ बाद ४९ ( धवन नाबाद १५ - १२ चेंडू , ३ चौकार , विराट कोहली २२ - १४ चेंडू , ३ चौकार )"
entertainment,"ऑस्कर पुरस्कार सोहळा नेहमीप्रमाणे उत्साहात पार पडला . यंदाच्या ८९ व्या पुरस्कार सोहळ्यामध्ये व्हिज्युअल इफेक्ट्स विभागात नामांकन मिळालेले सर्वच चित्रपट उत्तम होते . त्यामुळे या विभागात नक्की कोणता चित्रपट बाजी मारणार याबाबत प्रत्येकाला उत्सुकता होती . अखेर नामांकन मिळालेल्या सर्वोत्कृष्ट व्हिज्युअल इफेक्ट्स विभागातून डिस्नेच्या ‘द जंगल बुक’ चित्रपटाने बाजी मारली . ‘डॉक्टर स्ट्रेंज’ सारख्या तगड्या चित्रपटांवर मात करत या चित्रपटाने बाजी मारली होती . मोगलीच्या या चित्रपटाने बॉक्स ऑफिसवर दमदार कमाई केल्याचे याआधीच पाहायला मिळाले होते . जगभरात या चित्रपटाने १०० कोटींच्या जवळपास कमाई केली होती . या नव्या जंगल बुकमध्ये मूळचा भारतीय वंशाचा पण अमेरिकेत स्थायिक असलेल्या नीलने मोगलीची भूमिका साकारली होती . या चित्रपटात नील शिवाय दाखवण्यात आलेली अन्य चित्ररंजकता ही कॉम्प्युटरच्या माध्यमातून तयार करण्यात आली होती . चित्रपटातील व्हिज्युअल इफेक्ट्समध्ये बंगळुरुमधील ‘मुव्हिंग पिक्चर कंपनी’चे योगदान महत्वपूर्ण असे आहे . एमपीसी स्टुडिओतील कार्यरत असणाऱ्या तब्बल ३०० डिझायनर्स या चित्रपटासाठी मेहनत घेतली होती . या चित्रपटाच्या निर्मितीमध्ये हे ३०० डिझायनर्स आणि लंडनच्या काही डिझायर्सनी काम केले होते . एमपीएस स्टुडिओचे दिग्दर्शक ब्रेन घोष यांनी एका मुलाखतीमध्ये दिलेल्या माहितीनुसार , चित्रपटाच्या निर्मितीसाठी दिवसांतून तब्बल १८ तास हे डिझायनर्स घाम गाळत होते . प्रत्येक सेकंदाला २२ फ्रेमचे स्टॅडर्ड डेफिनेशन आणि त्याहुन दुप्पट ३ फ्रेम बनवावे लागत होते . प्राण्यांना वास्तवादी पद्धतीने सादर करण्यासाठी ७० ते ८० प्रकारच्या वेगवेगळ्या फ्रेम आणि १०० हून अधिक प्राण्यांची फ्रेम तयार करावी लागत होती . ‘द जंगल बुक’ हा सिनेमा १५ एप्रिल २०१६ रोजी प्रदर्शित होणार आहे . काही वर्षांपूर्वी दूरदर्शनवरून सादर झालेल्या ‘मोगली’ मालिकेतील ‘जंगल जंगल बात चली है पता चला है चड्डी पहेनके फूल खिला है फूल खिला है’ हे गाणे / शीर्षक गीत लहान मुले आणि मोठय़ांमध्येही खूप लोकप्रिय झाले होते . जंगलामध्ये प्राण्यांबरोबर राहणारा हा ‘मोगली’ मुलांचा ‘हिरो’ झाला होता . प्रख्यात निर्माते व दिग्दर्शक बेन किंग्जले यांनी मोगलीचा जीवलग मित्र ‘बगिरा’या पात्राला आवाज दिला होता . ‘बल्लु’ या अस्वलाच्या पात्राला बिल मरे यांनी तर इद्रिस अल्वा , स्कार्लेट जॉन्सन , क्रिस्तोफर वॉकेन यांनी अन्य पात्रांना आवाज दिला आहे . मूळ इंग्रजीत असलेला हा चित्रपट भारतात हिंदी भाषेत डब होऊन प्रदर्शित करण्यात आला होता ."
lifestyle,"चॉकलेट ही लहानांपासून मोठ्यांपर्यंत सगळ्यांनाच आवडणारी गोष्ट . दिवसातील कोणत्याही वेळी चॉकलेट समोर आले तरीही आपण त्याला नाही म्हणून शकत नाही . काळाप्रमाणे याच चॉकलेटमध्ये बरेच बदल झाले . गणपतीच्या दिवसांत बाप्पाला आवडणाऱ्या मोदकाच्या आकारातही हे चॉलेट मोदक मिळू लागले आहेत . मात्र या विकतच्या मोदकांची किंमत जास्त असल्याने ते जास्त प्रमाणात घ्यायचे असल्यास परवडत नाहीत . अशावेळी घरच्या घरी हे चॉकलेट मोदक करता आले तर ? पाहूयात चॉकलेट मोदकांची सोपी आणि चटकन करता येईल अशी रेसिपी साहित्य : पाव कप खवा ( कोरडा करून घेतलेला ) पाव कप पिठीसाखर दीड ते दोन चमचे कोको पावडर कृती : कोरडय़ा केलेल्या खव्यामध्ये पिठीसाखर एकत्र करून घ्या . एका वेळी एक चमचा कोको पावडर घाला . एकत्र करा . परत एकदा एक चमचा कोको पावडर घाला . मिश्रण थोडे घट्टसर होत नाही तोवर कोको पावडर घाला . मिश्रण घट्ट झाले की , त्याला मोदकांप्रमाणे आकार द्या ."
entertainment,"आनंद राय यांनी "" तनु वेड्स मनु ' चे दोन भाग बनवले आणि ते यशस्वी झाले . आता ते या चित्रपटाचा तिसरा भाग बनविण्याच्या तयारीत आहेत ; पण कंगना आणि आर . माधवन ही जोडी आता तुटणार आहे . कारण "" तनु वेड्स मनु 3 ' या चित्रपटात कंगनाचा पत्ता कट होणार अशी चिन्हं आहेत ; पण असे का केले असावे . कंगना अजूनही याबाबत काहीच बोललेली नाही . ती बोलेल तेव्हाच काय तो खुलासा होईल . कंगनाने "" तनु वेड्स मनु ' च्या दोन्ही भागांमधून उत्तम कामगिरी केली होती . तिचा अभिनय पाहून प्रेक्षक चकित झाले होते ; मात्र "" तनु वेड्स मनु ' च्या तिसऱ्या भागासाठी कंगनाची निवड होणार नाही . तनु वेड्स मनु सीरिजचे दिग्दर्शक आनंद रायही या चित्रपटाचे दिग्दर्शन करत नाही म्हणे . या सीरिजचे लेखक चित्रपटाचे दिग्दर्शन करणार आहेत , अशी चर्चा आहे . यामुळे आता "" तनु वेड्स मनु ' मधील नवीन जोडी कोण असेल , याबद्दल भलतीच उत्सुकता आहे ."
lifestyle,"रॉयल एनफिल्ड या प्रसिद्ध ब्रँडने आपल्या थंडरबर्ड रेंजमधील दोन नवीन बाईक बाजारात दाखल केल्या आहेत . थंडरबर्ड ३५० एक्स आणि थंडरबर्ड ५०० एक्स अशी या मॉडेल्सची नावे आहेत . या बाईक कस्टमाईज करण्यात आल्या असून जुन्या आणि नवीन मॉडेलचा संगम केल्याचे कंपनीने सांगितले आहे . नवी दिल्लीमध्ये या गाडीचे लाँचिग करताना रॉयल एनफिल्डचे अध्यक्ष रुद्रतेज सिंग म्हणाले , ही गाडी तरुणांना लक्षात घेऊन कस्टमाईज केली आहे . यातील ३५० एक्सची किंमत १ लाख ५६ हजार असून ५०० एक्सची किंमत १ लाख ९८ हजार आहे . या बाईक्समध्ये अनेक लहानमोठे बदल केले असून चालकांना गाडी चालवणे सोपे व्हावे यासाठी हे बदल करण्यात आले आहेत . यामध्ये हॅंडलबार लहान करण्यात आले असून ९ स्पोकचे ट्यूबलेस टायर्स , ब्लॅक फॉर्क कव्हर्स , सिंगल पीस सीट , ब्लॅक एक्सॉस्ट , वेगळे हेडलँप देण्यात आले आहेत . यामध्ये लाल , केशरी , पिवळा , निळा असे भडक कलर देण्यात आले आहेत . त्यामुळे तरुणांसाठी या बाईक्स आकर्षक ठरत आहेत . ३५० एक्समध्ये ३४६ सीसीचे इंजिन देण्यात आले आहे जे एअर कूलिंगसाठी आहे . तर ५०० एक्समध्ये ४९९ सीसीचे इंजिन असल्याचे कंपनीने सांगितले आहे . या नव्यानी लाँच करण्यात आलेल्या बाईक्समध्ये सस्पेंशन , ब्रेक्स आणि इंजिनही आधीसारखेच देण्यात आले आहे ."
entertainment,"चित्रपटांची निर्मिती ही प्रामुख्याने प्रेक्षकांचे मनोरंजन करण्याच्या उद्देशाने केली जाते . परंतु मार्टिन स्कोर्सेसी , वूडी अॅलन , जेम्स कॅमेरॉन , जॉर्ज रॉय हिल यांसारख्या काही दिग्दर्शकांनी पारंपरिक विचारांना छेद देऊन नवीन धाटणीचे चित्रपट तयार करण्याची प्रथा सुरू केली . या मंडळींनी समाजातील वाईट प्रवृत्ती , अंधश्रद्धा व प्रशासनाच्या चुकीच्या धोरणांवर टीका करण्यासाठी दृष्यमाध्यमांचा योग्य वापर केला . परंतु जेव्हा एखादी व्यक्ती समाजातील पारंपरिक विचारांवर प्रश्नचिन्ह उपस्थित करते तेव्हा त्याला अनेकांच्या विरोधाला सामोरे जावे लागते . डॅरेन रोनोफस्की हादेखील असाच संशोधक प्रवृत्तीचा दिग्दर्शक म्हणून ओळखला जातो . त्याच्या नुकत्याच प्रदर्शित झालेल्या ‘मदर’ या चित्रपटामुळे त्याला जोरदार टीकेचा सामना करावा लागत आहे . या चित्रपटातून त्याने ख्रिस्ती धर्मीयांच्या भावना दुखावल्या आहेत , असा आरोप त्याच्यावर केला जातो आहे . काही विरोधकांनी तर थेट चित्रपटातील कलाकारांवरच हल्ला करून आपला निषेध नोंदवला . या विरोधात अनेक वृत्तमाध्यमांनी आवाज उठवला असला तरी देखील हॉलीवूड सिनेसृष्टीत सध्या धार्मिक तेढ दिसून येते आहे . चित्रपटातील काही दृष्यांमधून ख्रिस्ती धर्मीयांच्या भावना दुखावल्या गेल्याचे काहींनी आरोप केले . यावर दिग्दर्शक डॅरेन रोनोफस्की याने पत्रकार परिषद घेऊन यासंदर्भात कोणत्याही प्रकारची माफी मागण्यास नकार दिला आहे . तसेच सर्वात प्रथम प्रेक्षकांनी ‘मदर’ पाहावा त्यातील कथा , घटना व परिस्थिती समजून घ्यावी आणि जर ते पटत नसेल तर निषेध करावा , असे त्याने विरोधकांना आवाहन केले आहे ."
lifestyle,"तुम्ही तुमच्या मोबाईलवरील व्हॉटसअॅप या सोशल मीडियावरचे अॅडमिन आहात ? एखाद्या तरी ग्रुपचे नक्की असाल…त्यांच्यासाठी एक खूशखबर आहे . व्हॉटसअॅपच्या अॅडमिनला एक नवीन अधिकार मिळणार आहे . आता असा कोणता अधिकार आहे जो या अॅडमिनला मिळू शकेल ? तर एखाद्या ग्रुपचा फोटो , नाव कोण बदलू शकेल हे आता अॅडमिन ठरवणार आहे . या नव्या फिचरचे टेस्टिंग सुरु असून थोड्याच दिवसात ते वापरात येईल असे म्हटले जात आहे . WABetaInfo . com नुसार एका वेबसाईटकडून या नव्या फिचरचे टेस्टिंग सुरु आहे . गुगल प्लेमध्ये हे नवे फिचर असलेले व्हॉटसअॅपचे २ . १७ . ३८७ हे व्हर्जन उपलब्ध आहे . काही दिवसांतच ज्यांनी आपले व्हॉटसअॅप अपडेट केले आहे त्यांना हे फिचर उपलब्ध होणार आहे . विशेष म्हणजे ज्याने एखादा ग्रुप तयार केला आहे त्या व्यक्तीला ग्रुपमधील इतर अॅडमिन त्या ग्रुपमधून बाहेर काढू शकणार नाहीत . याशिवाय व्हॉटसअॅपकडून डिलीट फॉर एव्हरीवन आणि एनसेंड फिचरही लवकरच ग्राहकांना वापरता येईल असे सांगण्यात आले आहे . याशिवायही व्हॉटसअॅप कायमच आपल्या ग्राहकांसाठी काही ना काही अपडेटेड फिचर्स देण्यासाठी प्रयत्न करत असते . त्याचाच एक भाग म्हणजे नुकतेच व्हॉटसअॅपने एक नवीन सुविधा आपल्या ग्राहकांना दिली आहे . फोन नंबर बदलला की युजर्स नवीन नंबरवरून व्हॉट्स अॅप सुरू करतात . आता आपला नवीन नंबर प्रत्येकाकडेच असतो असं नाही , तेव्हा प्रत्येकला वैयक्तिक मेसेज करून सांगावं लागतं . युजर्सची ही अडचण लक्षात घेऊन व्हॉट्सअॅपने नवीन फीचर आणलं आहे . त्यानुसार , जर युजरने नंबर बदलला तर त्याचे नोटीफिकेशन त्यांच्या कॉन्टॅक्ट लिस्टमधल्या प्रत्येक व्यक्तीला जाणार आहे . त्यामुळे प्रत्येकाला वैयक्तिक मेसेज करून माहिती देण्याचे ग्राहकांचे श्रम वाचणार आहेत . आपल्या बदललेल्या नंबरची माहिती कोणाला द्यायची किंवा कोणाला नाही , हे देखील युजर ठरवू शकतो . नुकतंच व्हॉट्सअॅपने भारतीयांसाठी लाईव्ह लोकेशन शेअरचं फीचर आणलं होतं . त्यामुळे युजर्सना आपलं लाईव्ह लोकेशन शेअर करता येणार आहे . युजर्सच्या सुरक्षेसाठी याचा अधिक फायदा होईल असंही म्हटलं जातं आहे ."
lifestyle,"ग्राहक संरक्षण कायदा , १९८६ हा देशात दिनांक २४ डिसेंबर १९८६ रोजी लागू करण्यात आला . या कायद्यातील तरतुदीनुसार राज्य स्तरावर राज्य ग्राहक तक्रार निवारण आयोग व जिल्हा स्तरावर ४० जिल्हा ग्राहक मंच कार्यान्वित आहेत . यामध्ये मुंबई , पुणे , नागपूर जिल्ह्य़ासाठी स्थापन केलेल्या तीन अतिारिक्त जिल्हा मंचांचा समावेश आहे . राज्य ग्राहक तक्रार निवारण आयोगाचे नागपूर व औरंगाबाद येथे खंडपीठे स्थापन करण्यात आली आहेत . ग्राहक म्हणून आपण दिवसात अनेक गोष्टींची सेवा घेत असतो . आज असलेल्या राष्ट्रीय ग्राहक दिनानिमित्त आपल्याला ग्राहकांचे हक्क माहित असणे गरजेचे आहे . त्यामुळे फसवणूकीपासून आपण काही प्रमाणात दूर राहू शकतो . – आपण एखादी वस्तू विकत घेतो तेव्हा त्या वस्तूच्या सुरक्षिततेची पूर्ण हमी उत्पादकांनी घेणं अनिवार्य असतं . – आपण ज्या वस्तू विकत घेतो त्याची उपयुक्तता हाच एकमेव निकष नाही तर त्या वस्तू सुरक्षितही असाव्यात . इलेक्ट्रिकल उत्पादनं घेताना ही काळजी घेणं आवश्यक आहे . – एखाद्या उत्पादनाबद्दल सर्व माहिती मिळवणं हा ग्राहकांचा हक्क आहे . त्या उत्पादनाची गुणवत्ता , प्रमाण , संख्या , शुद्धता , किंमत या सर्वांची माहिती मिळवण्याचा हक्क आहे . – जर तुम्हाला वाटत असेल तुमची फसवणूक झाली आहे तर तुम्हाला तुमचं म्हणणं योग्य ठिकाणी मांडण्याचा पूर्ण हक्क आहे . – संस्था नोंदणी अधिनियम किंवा कंपनी अधिनियमानुसार नोंदणी करण्यात आलेली कोणतीही ग्राहक स्वेच्छा संघटना , तक्रारकर्ता ग्राहक स्वतः किंवा त्याचा अधिकृत प्रतिनिधी तक्रार दाखल करू शकतो . – नुकसान २० लाखांपर्यंत असल्यास संबंधित जिल्हा ग्राहक तक्रार निवारण मंचाकडे तर २० लाख ते १०० लाख रुपयांपर्यंत नुकसान झाले असल्यास राज्य ग्राहक तक्रार निवारण आयोगाकडे तक्रार दाखल करावी ."
lifestyle,"तारुण्यात पदार्पण केल्यावर त्यानंतरच्या आयुष्याच्या प्रत्येक टप्प्यावर आपल्यातील सगळ्यांनाच आर्थिक घडी सांभाळावी लागते . यामध्ये अनेक गुंतागुंती असतात . आपण मिळवत असलेले उत्पन्न आपल्या गरजेनुसार योग्य पद्धतीने खर्च करणे आणि त्याच्या बचतीचे चांगले नियोजन करणे आवश्यक असते . यामध्ये खर्च करण्याबरोबर बचतीचा घटक सर्वाधिक महत्त्वाचा असतो . कशाप्रकारे बचत केल्यास ती तुमच्या फायद्याची आहे याचा ठराविक काळाने आढावा घेणे आवश्यक आहे . पाहूयात याविषयीचे काही महत्त्वाचे मुद्दे १ . तुम्हाला गरज आणि चैन यांतील फरक कळतो आणि जीवनाचा आनंद घेण्यासाठी दोन्हीची काळजी कशी घ्यावी हे तुम्हाला माहीत आहे . २ . तुमच्या मिळकतीचा एकच स्रोत नाही . नवनवीन गोष्टी करण्यासाठी तुमची शिकण्याची तयारी आहे आणि आपल्या नियमित कामाशिवायही तुम्ही इतर गोष्टी करुन आपले उत्पन्न वाढवू शकता . ३ . तुम्ही कराविषयक नीट तरतूद करता . आर्थिक वर्ष संपण्याची वाट न पाहता गरजेप्रमाणे कर वाचवण्यासाठी गुंतवणूक करता . तुम्हाला तुमच्या ८०सी आणि ८०डी गरजा तोंडपाठ आहेत . ४ . तुम्ही कर - कार्यक्षम गुंतवणुकी करता . तुम्ही इक्विटी म्युचुअल फंड आणि पीपीएफ यांना प्राधान्य देता . तुम्हाला याबाबत पुरेशी माहिती आहे . ५ . तुमच्या वाहनांचा व्यापक विमा केलेला आहे . तुम्ही तृतीय पक्षी विम्याशिवाय वाहन चालवत नाही कारण तुम्हाला माहीत आहे कायद्याप्रमाणे हा विमा आवश्यक आहे . ६ . तुम्ही आर्थिक मालमत्तांमध्ये गुंतवणूक करता . तुम्हाला स्थावर मालमत्ता किंवा सोने यांसारख्या भौतिक मालमत्तेपेक्षा म्युचुअल फंड्स , ईटीएफ , पीपीएफ अधिक आवडतात . ७ . तुम्हाला चलनवाढीचा सध्याचा दर माहीत आहे . चलनवाढीचा तुमच्या पैशावर होणारा परिणाम तुम्ही जाणता . म्हणूनच तुम्ही अशा मालमत्तांमध्ये गुंतवणूक करता ज्यातून तुम्हाला चलनवाढीच्या दरापेक्षा अधिक परतावा मिळेल . ८ . तुम्हाला चक्रवाढ दर समजतो . तुम्हाला माहीत आहे की , आपल्या गुंतवणुकीचा फायदा लगेच घेतला नाही तर ती गुंतवणूक दीर्घकालानंतर संपत्ती निर्माण करेल . ९ . तुम्ही दर महिन्यात गुंतवणूक करता . तुम्ही कर वाचवण्यासाठी घाईघाईने गुंतवणूक करण्यासाठी आर्थिक वर्ष संपण्याची वाट पाहत नाही . १० . डिजिटल युगात वावरत असल्याने तुम्ही यूपीआय , ई - वॉलेट्स आणि नेट बँकिंग वापरणे सुरू करण्यासाठी चलनबंदीची वाट बघितली नाही . तुम्ही इतरांनासुद्धा विनारोख आर्थिक व्यवहार करण्यात मदत करता . ११ . तुम्ही तुमच्या खात्यांमध्ये नामनिर्देशन केलेले आहे . तुमची बँक खाती , गुंतवणुकी , विमा पॉलिसी इत्यादींमध्ये स्पष्ट नामनिर्देशन झालेले आहे आणि तुमच्या मृत्यूनंतर काय करायचे हे त्या नामनिर्देशित व्यक्तींना माहीत आहे . १२ . तुम्ही रिटायरमेंटसाठी बचत करीत आहात . तुम्हाला माहीत आहे की , रिटायरमेंट एखादी अंधुक , फार नंतर होणारी अशी घटना नाही ज्याची काळजी इतरांनी करायला हवी . तुम्ही तुमच्या दीर्घ मुदतीच्या आर्थिक गरजांसाठी गुंतवणूक सुरू केलेली आहे . १३ . तुमचे मृत्युपत्र तयार आहे . तुमच्या आश्रितांनी तुमच्या संपत्तीची वाटणी कशी करावी यासाठी तुम्ही स्पष्ट दिशानिर्देश दिलेले आहेत . आदिल शेट्टी , सीईओ , बँक बझार"
lifestyle,"बाजारात एखादा नवीन स्मार्टफोन दाखल झाला की तो आपल्याकडे असावा असे आपल्याला वाटते . आयफोनच्या नवीन मॉडेल्सची वाट पाहणार एक वर्ग आहे . नुकत्याच आलेल्या आयफोन एक्सच्या २५६ जीबी मेमरीच्या टॉप मॉडेलची किंमत साधारण एक लाखाच्या घरात आहे . आता किंमत इतकी असल्यावर त्यात काय काय सुविधा असणार विचारायलाच नको . दिवसातला सर्वाधिक वेळ मोबाईलवर असणाऱ्या आताच्या पिढीला मोबाईल कंपन्या खऱ्या अर्थाने वश करत असल्याचेच चित्र आहे . पण या फोनकडे एक गुंतवणूक म्हणून पाहिले तर ? कोणत्याही इलेक्ट्रॉनिक वस्तूची किंमत उत्तरोत्तर कमी होत जाणारी मालमत्ता असते . या वस्तूची किंमत आपण खरेदी केल्याच्या क्षणापासून कमी होत जाते . परंतु , संपत्ती निर्माण करण्यासाठी किंमत वाढणारी मालमत्ता घ्यायला हवी . उदा . स्थावर मालमत्ता , म्यूचुअल फंड्स , सोने इत्यादी . काही वेळा किंमत कमी होणारी संपत्तीसुद्धा खरेदी करणे गरजेचे असते . खाली दिलेली आर्थिक सुजाणपणाची कामे तुम्ही आधीच केलेली असतील तर तुम्हाला या चैनीचा आनंद नीट घेता येईल पण तसे केले नसेल तर आधी या गोष्टींचा विचार करा . दोन कोटींचा आयुर्विमा उतरून घ्या जर कोणी तुमच्यावर अवलंबून असेल , तर तुम्हाला त्यांच्या दीर्घ - मुदतीच्या आर्थिक व्यवस्थेसाठी टर्म विमा प्लॅन घ्यायला हवा . एक कमावता पुरूष , वय वर्षे ३० ज्याला कुठलेही व्यसन नसेल , अशा व्यक्तीला २ कोटीचे विमा कव्हर ३० वर्षासाठी घेण्यासाठी वर्षाकाठी साधारण २१ हजार प्रीमियम लागेल . तुम्ही कुठलीही चैन स्वतःसाठी करण्याआधी हा विमा करून घेणे तुमच्यावर अवलंबून असणाऱ्यांच्या दृष्टीने गरजेचे आहे . पुरेसे विमा कव्हर तुमच्या प्रियजनांचे आर्थिकदृष्ट्या रक्षण करेल आणि तुमचे घरभाडे किंवा ईएमआय , तसेच मुलांचे शिक्षण इत्यादी दीर्घ - मुदतीच्या आर्थिक गरजांची तरतूद होईल . आर्थिक व्यवहार पेपरलेस होतील ? पाच लाखांचा आरोग्य विमा घ्या प्रत्येकाची स्वतःची आरोग्य विमा पॉलिसी हवीच . तरीही , भारतात फार कमी लोक हा विमा घेतात आणि घेतल्यास पुरेशा रकमेचा घेत नाहीत . धक्कादायक म्हणजे अतिशय धनिक अशा ६६ टक्के लोकांनीसुद्धा हा विमा घेतलेला नव्हता . याने आरोग्य विमाबद्दल जाणिवेची कमतरता कळून येते . हा विमा तुम्हाला दवाखान्याच्या अवाढव्य खर्चांपासून वाचवतो . जर तुम्ही ३० वर्षे वयाचे असाल आणि कुटुंबात एक मूल असेल , तर तुम्हाला ५ लाखांचा फॅमिली फ्लोटर प्लॅन अंदाजे ११ , ५०० एवढ्या प्रीमियममध्ये मिळू शकेल . जर तुम्ही एकटेच असला , तर यापेक्षा बऱ्याच कमी किमतीत हा प्लॅन तुम्हाला मिळू शकेल . जर तुम्ही आरोग्य विमा आधीच घेतलेला असेल , तर त्याला वाढवून घ्या . जर तुम्ही अशा वयाचे असाल , ज्यात आरोग्यासंबंधी समस्या अधिक असतात , तर नक्कीच विचार करा . म्युचुअल फंड म्युचुअल फंड सध्या गुंतवणुकीसाठी फार प्रसिद्ध होत आहेत आणि तसे होण्यास कारणे सुद्धा आहेत . बहुतांश म्युचुअल फंड योजनांमध्ये तुम्ही ५०० रुपयांपासून गुंतवणूक सुरू करू शकता . तुम्ही दर महिन्याला किंवा एकरकमी गुंतवणूक करू शकता . तुम्हाला गरज असेल तेव्हा यातून पैसे काढू शकता . विशेष म्हणजे संपत्ती निर्माण करणे , कर वाचविणे किंवा इतर गुंतवणूक अशा कोणत्याही कारणासाठी तुम्ही ही गुंतवणूक करु शकता . गेल्या दहा वर्षांत इक्विटी म्युचुअल फंड या प्रकारच्या फंडांचे उत्पन्न वार्षिक १० ते १५ टक्के झाले आहे . जर तुमच्याकडे शिलकी भांडवल असेल , तर त्याची गुंतवणूक म्युचुअल फंडात करण्याबद्दल विचार करा आणि मगच महागडा स्मार्टफोन विकत घ्या . तुमचे कर्ज पूर्ण करा गेल्या तीन वर्षांत व्याजाचे दर कमी होत गेले आहेत . ऑगस्टमधील दरकपातीनंतर आता लवकरच आणखी कमी होणे कठीण दिसते . ही वेळ तुमचे गृहकर्ज , वाहन कर्ज किंवा इतर महागडे कर्ज यांच्याकडे बारकाईने पाहण्याची आहे . या कमी दराच्या संधीचा वापर मुद्दल कमी करण्यासाठी करून घ्या . अशाने तुम्ही दीर्घकालीन बचत बरीच करू शकाल – विशेषकरून जर तुमच्या कर्जाच्या मुदतीचा हा सुरूवातीचाच काळ असेल तर . नवरात्रीनिमित्त ‘या’ मोबाईल्सवर फ्लिपकार्ट आणि अॅमेझॉनकडून बंपर सूट संकटकालीन निधी आणीबाणी सांगून येत नसते . नोकरी जाणे , अपघात किंवा मालमत्तेचे नुकसान होणे कशा घटना कधीही होऊ शकतात . अशा वेळेसाठी प्रत्येकाला एक संकटकालीन निधी करून ठेवणे गरजेचे असते . साधारपणे हा निधी तुमच्या मासिक उत्पन्नाच्या तीन ते सहा पट असायला हवा आणि हा तुमचे नियमित खर्च म्हणजेच घरभाडे , ईएमआय , वाणी , विमा प्रीमियम , वीज - पाणी इत्यादी खर्चांसाठी पुरेसा हवा . जर तुम्ही अजून संकटकालीन निधी तयार केला नसेल , तर तुमच्या शिलकी भांडवलातून आधी तयार करून घ्या . जर केलेला असेल , तर तुमच्या आत्ताच्या उत्पन्नाप्रमाणे त्यात भर घाला . जर तुम्ही या आधी ही कामे केलेली नसतील , तर हा सल्ला आहे की तुम्ही फोन खरेदी करणे पुढे ढकलावे . एकदा तुमच्याकडे विमा आणि संकटकालीन निधीचा भक्कम पाया तयार झाला , की त्यानंतर तुम्ही चैन करण्याबद्दल विचार करू शकता . – आदिल शेट्टी सीईओ , बँकबझार"
lifestyle,"घराला रंग देणं ही तशी वेळखाऊ आणि किचकट प्रक्रिया . ती तशी का असते ते समजून घेतलं तर या कामाला वेळ का लागतो आणि ते नीट , बारकाईने करणं का आवश्यक असतं ते लक्षात येतं . रंगकामाचा उपयोग फक्त चांगले दिसण्यासाठी नसून त्यामुळे इमारतीचे आयुष्य वाढते . साफसफाई करणे सोपे जाते . रंगाच्या अचूक निवडीने तापमान नियंत्रित करता येते अशा काही गोष्टींकडे आपण लक्ष वेधले . पूर्वीच्या काळी िभतीला जरा कुठे टेकून बसले की कपडय़ांना , केसांना रंगाची पांढरी भुकटी हमखास लागायची . अगदी चिडचिड होऊन जायची . पण सध्या रंगांच्या गुणवत्तेत लक्षणीयरीत्या फरक पडला आहे . पाहिजे ती छटा , पाहिजे तो पोत , हवे ते डिझाइन , पाहिजे तेवढी चकाकी रंगामध्ये आपण आणू शकतो . त्यामुळे घरात एकदा का रंगकाम सुरू झाले की छोटय़ांपासून मोठ्ठय़ांपर्यंत सगळे हिरिरीने चच्रेत भाग घेतात . हा रंग तयार तरी कसा होतो ? कुठल्याही रंगात तीन मूळ घटक असतात . पहिला म्हणजे बाइंडर , दुसरा थिनर आणि तिसरा पिगमेंट . बाइंडर हा कुठल्याही रंगाला बांधून ठेवायचे काम करतो . याची एक पातळ फिल्मच कुठल्याही रंगावर तयार होते . एखाद्या रंगाची तकाकी , त्याचा टिकाऊपणा , मजबूतपणा हा त्यामध्ये वापरलेल्या बाइंडरवर अवलंबून असतो . बरेच वेळा हा बाइंडर रेसिनने ( नसíगक रेसिन झाडाच्या आतील जाड चिकट द्रव्यापासून करतात तर कृत्रिम रेसिन हे रासायनिक प्रक्रिया करून बनवतात ) बनवलेला असतो . आता थिनरचे मुख्य काम असते रंगाला योग्य प्रमाणात पातळ करून बाइंडरचा चिकटपणा अॅडजेस्ट करणे . जेणेकरून कुठल्याही पृष्ठभागावर रंगकाम चांगल्या तऱ्हने , पक्के बसेल . रंगाचा प्रवाहीपणा , तो लावताना हाताची व ब्रशची सुलभरीत्या होणारी हालचाल ही थिनरच्या प्रमाणावर अवलंबून असते . आता या झाल्या रंगाला कार्यशील बनवणाऱ्या गोष्टी . पण आपल्याला सर्वात आनंद देणारी , डोळ्याला सुखावणारी गोष्ट म्हणजे पिगमेंट . ज्यामुळे आपल्याला पाहिजे तो नािरगी , पिवळा , जांभळा रंग तयार होऊ शकतो . अशा या तीन घटकांमुळे व त्याच्या योग्य प्रमाणामुळे एखादा रंग चांगला आहे की नाही हे ठरते . आता रंगकाम सुरू करण्यापूर्वी काय खबरदारी घ्यायला पाहिजे ? एक म्हणजे ज्या भिंतींवर रंग लावणार आहोत त्या भिंती पूर्णपणे कोरडय़ा आहेत की नाही याची खात्री करून घेणे . पाण्याचा थोडादेखील अंश असेल तर आधी वॉटरप्रूिफग करून तो भाग पूर्ण कोरडा झाल्यावरच रंगकामाला सुरुवात करावी . त्याचबरोबर भिंतीवर हलकेच हातोडा वगरे ठोकून कुठे प्लास्टर सल झालेय किंवा निघाले नाहीये ना हे बघावे . तसे असल्यास गवंडीकाम आधी करून साताठ दिवस प्लास्टरला सुकायला पुरेसा वेळ देऊन ( क्युिरग ) मग रंगकाम सुरू करावे . प्रत्यक्ष रंगकामाची प्रक्रिया फार वेळखाऊ असते . आधी सॅण्डपेपरने केलेली घिसाई , मग लांबी - पलटी , परत घिसाई , मग प्रायमर , मग रंगाचा एक हात , तो सुकल्यावर दुसरा हात . . डोळ्यांत प्राण आणून आपल्या आवडीचा रंग आपल्या खोलीला कसा दिसतोय याची आपण प्रतीक्षा करीत असतो . . पण दुर्दैवाने या सर्व प्रक्रियेत आपल्याला कुठलाच शॉर्टकट वापरता येत नाही , कारण चांगल्या रंगकामासाठी या सगळ्याच प्रक्रिया करणे फार महत्त्वाचे असते . सॅण्डपेपरने भिती किंवा ज्यावर रंगकाम करायचे आहे तो पृष्ठभाग घासणे जरुरीचे आहे , कारण त्यामुळे त्यावर साचलेली धूळ , पोपडे निघून जाऊन तो भाग गुळगुळीत होतो . लांबी करणे जरुरीचे आहे कारण या पेस्टने भिंतीमधील बारीक खाचखळगे भरून यायला मदत होते . सगळा पृष्ठभाग समांतर दिसतो . आता प्रायमर का जरुरी आहे तर , लांबीच्या गुणधर्मामुळे ! कारण लांबीवर टाकलेला द्रवपदार्थ ती लगेच शोषून घेते . आता लांबीवर जर आपण डायरेक्ट रंग मारला तर लांबी असमानरीत्या कुठे कमी , कुठे जास्त असा रंग शोषून घेईल . त्यामुळे रंगाचे असमान डाग भिंतीवर तयार होतील . आणि याच कारणामुळे लांबीवर प्रायमर मारणे जरुरीचे आहे . कारण प्रायमर हे एक असे अस्तर आहे की जे लावल्याने रंग एकसमान लागायला मदत होते . त्याचबरोबर त्याच्या गुणधर्मामुळे रंग त्या भागाला चांगला चिकटून बसतो . लांबीच्या शोषून घेण्याच्या भोकांमध्ये प्रायमर जाऊन रंगासाठी एक संरक्षण फिल्म तयार होते . गृहसजावटीच्या इतर कुठल्याही साहित्याची इतकी जाहिरात होत नाही जेवढी रंगाची होते . हा रंग लावा , समाजात स्वतःची पत वाढवा . तो रंग लावा , मुलीकडून होकार मिळवा ! . . एक ना दोन , शंभर कारणे दिली जातात त्या त्या कंपनीचा रंग वापरण्यासाठी . पण रंग म्हणजे फक्त त्याचे वरचे आकर्षक रूप नव्हे . त्याच्यातील घटकांवर आधारित घरातल्या कुठल्या खोल्यांना कुठला रंग द्यावा हा विचार करणे आवश्यक आहे . ढोबळमानाने फरक करायचा झाला तर रंग दोन प्रकारचे असतात . एक वॉटर बेस्ड आणि दुसरे ऑईल बेस्ड . डिस्टेम्पर , इमल्शन हे रंग वॉटर बेस्ड आहेत तर इनॅमल , लस्टर , झिंक वगरे रंग हे ऑईल बेस्ड आहेत . डिस्टेम्पर हा सर्वात स्वस्त आणि पटकन लागणारा रंग आहे . घर भाडय़ाने द्यायला उत्सुक असलेल्या घरमालकांचा हा आवडता पर्याय . एक हात मारून जरा ठीकठाक दिसण्याइतपत घर केले की झाले . डिस्टेमपर किंवा व्हाइट वॉश अशा वेळी आपल्या कामी येतो . वर सांगितल्याप्रमाणे िभतीला टेकून बसले की केसांना - कपडय़ाला लागणारा रंग हा याचाच भाऊ . पण इतक्या वर्षांत डिस्टेम्परमध्ये बरीच सुधारणा झाली आहे . पहिल्याइतका तो आपल्यापाठी लागत नाही . पण वॉटर बेसचा दुसरा पर्याय - इमल्शन पेंट यापेक्षा डिस्टेम्पर हा कमी टिकाऊ , कमी फिनििशग देणारा आहे . त्यामुळे गृहसजावाटीत त्याचा वापर जरा कमीच केला जातो . वॉटर बेस्ड इमल्शन हा सध्याचा उत्तम पर्याय आहे . आधी प्लॅस्टिक मग अॅक्रालिक अशा त्याच्यामध्ये सुधारणा होत गेल्या . डिस्टेम्परपेक्षा इमल्शनला जास्त श्रीमंती झाक येते . त्यामुळे सध्या त्याची चलती आहे . यामध्ये असलेल्या घटकांमुळे कुठल्याही सरफेसवर हा घट्ट बसतो . या रंगावर पडलेले डाग आपण सौम्य साबणाच्या पाण्याने आरामात धुऊ शकतो . यामध्ये हजारो रंगाच्या छटा उपलब्ध असल्याने गृहसजावट करताना कुठलीच अडचण येत नाही . दिवाणखाना , बेडरूम या ठिकाणी इंटिरिअर डिझायनरची पहिली पसंती इमल्शनला असते . फक्तडिस्टेम्परपेक्षा इमल्शन हा थोडा महाग रंग आहे . आता ऑईल बेस्ड रंगामध्ये येतात इनॅमल , लस्टर , िझक वगरे रंग . ऑईल बेस्ड असल्याने यांचा उपयोग पाण्याच्या संपर्कात येणाऱ्या जागी बहुतेक करून होतो . जसे स्वयंपाकघर , बाथरूम वगरे . पण याचा अर्थ असा नाही की घरातील बाकीच्या खोल्यांमध्ये या रंगाला मज्जाव आहे . ऑईलमुळे िभतीला आलेली चकाकी बऱ्याच लोकांना इमल्शनपेक्षा जास्त आवडते . त्यामुळे कित्येक लोक सरसकट सगळ्या घराला लस्टर पेंट लावतात . ऑईल बेस्ड इनॅमल हा लाकूड किंवा मेटलवर लावतात . त्यामुळे त्या फíनचरला एक संरक्षणात्मक कोटिंग मिळून त्याचे आयुष्य वाढीस लागते . वॉटर बेस्ड आणि ऑईल बेस्ड रंगात काही तुलनात्मक फरक करायचा झाल्यास वॉटर बेस्ड इमल्शन पेंट हे ऑईल बेस्ड पेंटपेक्षा पटकन सुकतात . त्यामुळे कामाचा वेळ बराच वाचतो . ऑईल बेस्ड रंगाचा पहिला कोट पूर्ण सुकायला सात ते आठ तास तरी द्यावे लागतात . त्यामुळे तोपर्यंत रंगारी लोक मस्त ताणून देतात आणि इथे आपलं बीपी वाढतं . पण आधीचा कोट पूर्ण सुकल्याशिवाय दुसरा कोट आपण मारू शकत नाही . कारण तसे केल्यास सुरकुत्या , डाग पडण्याची शक्यता असते . तसेच रंगाची चकाकीही कमी होते . रंगाचा एक ठरावीक डोकं उठवणारा वास असतो , तो वॉटर बेस्ड पेंटमध्ये कमी येतो . इमल्शनवर टचअप करणे सोपे असते . लस्टरवर टचअप करायचे झाल्यास पूर्ण भिंतीलाच परत रंग मारावा लागतो , ज्यामुळे परत वेळेचा व पशाचा अपव्यय होतो . घासून रगडून भिंती धुवायच्या असतील तर त्या ठिकाणी ऑईल बेस्ड पेंट जरा जास्त मजबूत , भक्कम वाटतो . जागेच्या व आपल्या गरजेनुसार रंगाचे अजूनही विविध प्रकारे वर्गीकरण करण्यात आले आहे . जसे अॅण्टी फंगल , फायर रेझिस्टन्ट , हिट रेझिस्टन्ट वगरे . त्यांचा वापर कुठे व कसा करावा , त्याचबरोबर टेक्शर पेंट , रंगाची चकाकी , रंगकामातील दोष याबद्दल माहिती पुढील लेखात जाणून घेऊ या . वैशाली आर्चिक सौजन्य – लोकप्रभा response . lokprabha @ expressindia . com"
entertainment,"बॉलिवूडमधील निर्माता - दिग्दर्शक करण जोहर हा सरोगसीच्या मदतीने जुळ्या मुलांचा बाप झाला आहे . करण जोहर स्वतः ट्विटरवरून याबाबतची माहिती जाहीर केली आहे . करण जोहरला सरोगसीच्या मदतीने झालेल्या जुळ्यांमध्ये एक मुलगा आणि एक मुलगी आहे . करणने आपल्या मुलीचे नाव ‘रुही’ , तर मुलाचे नाव ‘यश’ असे ठेवले आहे . करणचे वडील आणि दिवंगत निर्माते यश जोहर यांच्या नावावरुन यश , तर आई हिरु जोहर यांच्या नावातील अक्षरांवरुन रुही हे नाव ठेवण्यात आले आहे . मुंबईच्या अंधेरी भागातील मसरानी रुग्णालयात 7 फेब्रुवारीला या दोन बाळांचा जन्म झाल्याची माहिती आहे . मात्र महिन्याभरापासून जोहर कुटुंबाने ही गोष्ट उघड केली नाही . वडील म्हणून करणच्या नावाची नोंदणी करण्यात आली असून आईच्या नावाचा उल्लेख नाही . करण जोहरने यापूर्वी अनेक वेळा पिता होण्याची इच्छा जाहीर केली होती . भारतात 2002 पासून सरोगसी कायदेशीर आहे , मात्र आई किंवा वडील यांपैकी एक जण दाता असणे बंधनकारक आहे . गेल्या वर्षी अभिनेता तुषार कपूरनेही सरोगसीच्या माध्यमातून एका मुलाला जन्म दिला होता ."
entertainment,"पद्मावती चित्रपटाचे प्रदर्शन रोखणाऱी याचिका फेटाळली नवी दिल्ली : गेल्या अनेक महिन्यांपासून पद्मावती या चित्रपटाबाबत वाद झडताना दिसत आहेत . त्याचाच एक भाग म्हणून या चित्रपटाच्या प्रदर्शनाला स्थगिती देण्यात यावी अशी मागणी करणारी याचिका दिल्लीतील सर्वोच्च न्यायालयात दाखल करण्यात आली होती . शुक्रवारी याबाबत निर्णय देताना सर्वोच्च न्यायालयाने आपले सर्व दान सीबीएफसी अर्थात सेंट्रल बोर्ड फाॅर फिल्म सर्टिफिकेशन यांच्या पदरात टाकले आहे . चित्रपट प्रदर्शित करण्याचा वा न करण्याचा अंतिम निर्णय सेन्साॅर बोर्डाकडेच असेल . त्यात आम्ही ढवळाढवळ करणार नाही असे थेट स्पष्टीकरण आज सर्वोच्च न्यायलयाने दिले . याची सुनावणी करताना न्यायालयाने याचिकाकर्त्याला सांगितले , ' चित्रपटाच्या प्रदर्शनाबाबत तुम्हाला जर काही तक्रार असेल , तर तुम्ही चित्रपट प्रमाणपत्र विभागाकडे जा . सर्वोच्च न्यायालय हे काही सेन्साॅर बोर्ड नाही . चित्रपट प्रदर्शित करावा वा न करावा याबाबत अंतिम निर्णय सीबीएफसी बोर्डच घेईल . त्यात आम्ही ढवळाढवळ करणार नाही . ' दिग्दर्शक संजय लीला भन्साळी यांच्या ' पद्मावती ' चित्रपटाच्या प्रदर्शनावरुन वाद निर्माण झाला होता . राणी पद्मिनी यांच्या जीवनावर हा चित्रपट आधारित आहे . राणी पद्मिनी व्यक्ती होती की ती केवळ साहित्यातील एक दंतकथा याबाबत संभ्रम आहे . म्हणूनच या विषयावरून दोन गट तयार झालेले दिसतात . या चित्रपटात राणी पद्मिनी आणि शासक अल्लाउद्दीन खिलजी यांच्यात प्रेमसंबंध दाखवण्यात आल्याचे आरोपही होत आहेत . या चित्रपटाद्वारे इतिहासाचे विकृतीकरण करण्यात आले असून , सामान्यजनांच्या भावना दुखावल्याचा ठपकाही काही संस्थांनी ठेवला आहे . या पार्श्वभूमीवर सर्वोच्च न्यायलयाने दिलेला हा निर्णय महत्वाचा मानलाा जातो ."
entertainment,"दीपिका पदुकोण , रणवीर सिंग आणि शाहिद कपूर यांच्या मुख्य भूमिका असणाऱ्या ‘पद्मावत’ या चित्रपटाच्या प्रदर्शनाची तारीख जवळ आली असली तरीही सध्या त्याविषयी बरीच सतर्कता पाळण्यात येत आहे . सहसा एखादा चित्रपट प्रदर्शित होण्याची तारीख निश्चित झाल्यावर त्या चित्रपटाच्या प्रसिद्धीसाठी कलाकार जास्तीत जास्त वेळ देतात . विविध कार्यक्रमांना हजेरी लावतात . पण , ‘पद्मावत’च्या बाबतीत तसे काहीच घडताना दिसत नाहीये . कारण , रणवीर , दीपिका आणि शाहिद त्यांच्या या आगामी चित्रपटाचे प्रमोशन करणार नसल्याचे वृत्त समोर आले आहे . कोणत्याही प्रकारच्या वादाला तोंड फुटू नये आणि परिस्थिती आणखी चिघळू नये , यासाठीच हा निर्णय घेण्यात आल्याचे कळते . ‘मिड डे’ने प्रसिद्ध केलेल्या वृत्तानुसार दिवसागणिक वाढणारे वाद पाहता परिस्थिती नियंत्रणात ठेवण्यासाठीच निर्मात्यांनी हा निर्णय घेतल्याचे कळते . काही दिवसांपूर्वीच निर्मात्यांनी चित्रपटातील कलाकारांना ‘पद्मावत’विषयी कोणतेही वक्तव्य करण्यास मनाई केल्याची माहिती सुत्रांनी दिली . राजपूत करणी सेनेचा चित्रपटाला असणारा विरोध पाहता येत्या काही दिवसांमध्येसुद्धा ‘पद्मावत’च्या प्रसिद्धीची फार हवा पाहायला मिळणार नसल्याचे म्हटले जातेय . पाहा : Throwback Thursday : जुन्या जाहिरातींचा खजाना सध्याच्या घडीला भन्साळींचा हा बिग बजेट चित्रपट मध्यप्रदेश , राजस्थान आणि हरयाणा या राज्यांमध्ये प्रदर्शित होणार नसल्याचे चित्र आहे . २५ जानेवारीला प्रदर्शित होणाऱ्या या चित्रपटाच्या वाटेतील अडथळे कमी होत नसल्यामुळेच आता निर्मात्यांनी काही महत्त्वाचे निर्णय घेतले आहेत . ‘पद्मावत’मधून मध्यवर्ती भूमिका साकारणारे चेहरे या चित्रपटाचे प्रमोशन करणार नसले तरीही एकंदर वातावरण पाहता या चित्रपटाची सर्वत्र हवा पाहायला मिळतेय . त्यामुळे एका अर्थी चर्चांचे उधाण , चित्रपटाला होणारा विरोध या साऱ्यामुळे चित्रपट पाहण्यासाठी प्रेक्षकांमध्ये उत्सुकता शिगेला पोहोचली आहे हे मात्र नाकारता येणार नाही ."
entertainment,"बॉलीवूडची आघाडीची अभिनेत्री कतरिना कैफ व अभिनेता रणबीर कपूर यांचे प्रेमसंबंध आणि त्यानंतर झालेला ब्रेकअप हे तर सर्वांनाच माहित आहे . जवळपास सहा वर्षांच्या रिलेशनशीपनंतर हे दोघे विभक्त झाल्याच्या बातम्या गेल्याच वर्षी आल्या होत्या . त्यामुळे या दोघांचे लग्न होऊन कतरिनाला मिसेस कतरिना कैफ कपूर म्हणून पाहण्याची त्यांच्या चाहत्यांची इच्छा अधुरीच राहिली . पण एका ब्रिटीश रॉक बँडचा मुख्य गायक असलेला क्रिस मार्टीन याने कतरिनाच्या नावाचा उल्लेख चक्क कतरिना कैफ कपूर असा केला . प्रसिद्ध गायक क्रिस मार्टीन याने ‘ग्लोबल सिटीझन फेस्टीवल’मध्ये भाषणादरम्यान कतरिनाच्या नावाचा उच्चार ‘कतरिना कैफ कपूर’ असा केल्याने सर्वांनाच आश्चर्य वाटलं . मात्र , आपली चुकी लक्षात येताच त्याने त्याची चूक सुधारली . न्यूयॉर्कमधील एका कार्यक्रमादरम्यान चाहत्यांशी बोलताना ख्रिस मार्टिनने ‘२०१६ ग्लोबल इंडियन फेस्टिव्हल’ची माहिती दिली . यावेळी अभिनेत्री प्रियांका चोप्रा आणि खासदार पूनम महाजन यादेखील उपस्थित होत्या . क्रिस मार्टिनचा ब्रिटिश बँड ‘कोल्डप्ले’ १९ नोव्हेंबरला मुंबईत आपला पहिला कार्यक्रम सादर करण्यासाठी सज्ज झाला आहे . ‘ग्लोबल सिटिझन’ या आंतरराष्ट्रीय सामाजिक संस्थेच्या वतीने ‘कोल्डप्ले’ बँड मुंबईत येणार आहे . या कार्यक्रमाला काही बॉलीवूड सेलिब्रेटींचाही हातभार लागणार आहे . त्यांचीच नावे घेत असताना कतरिना व करिना यांची नावे एकामागोमाग असल्याने क्रिसने कतरिनाच्या नावाचा उच्चार ‘कतरिना कैफ कपूर’ असा केला . क्रिस मार्टिन हा ‘कोल्डप्ले’चा कर्ताधर्ता . स्वतः पियानो वादक असलेला क्रिस गेली काही वर्षे ‘ग्लोबल सिटिझन फेस्टिव्हल’ ही संकल्पना राबवतो आहे . दरम्यान , ‘कोल्डप्ले’च्या कार्यक्रमाचे एक तिकीट कमीत कमी २५ हजारांपासून उपलब्ध होणार असल्याच्याही चर्चा होत्या . मात्र , ही केवळ अफवा असून सदर कार्यक्रमाचे एक तिकीट पाच हजारांना विकण्यात आले . पहिल्या टप्प्यात विकण्यात आलेल्या तिकीटांची अवघ्या काही तासांतच विक्री झाली . त्यानंतर तिकीटांच्या दरात वाढ करण्यात आली . ही तिकीटे आता साडे सात हजारांना विकली जात आहेत . संगीतकार ए . आर . रेहमान , शंकर - एहसान - लॉय , गायक अरिजीत सिंग यांच्याबरोबर आमिर खान , अमिताभ बच्चन , फरहान अख्तर , कतरिना कैफ , रणवीर सिंग , अर्जुन कपूर , करिना कपूर - खान , दिया मिर्झा अशी भलीमोठी स्टारमंडळीही या महोत्सवात आणि मोहिमेत सक्रिय सहभागी होणार आहेत . दर्जेदार शिक्षण , लैंगिक समानता आणि पिण्यासाठी स्वच्छ पाणी - स्वच्छता या तीन मुद्दय़ांवर ‘ग्लोबल सिटिझन इंडिया’ काम करणार असून त्या त्या क्षेत्रात कार्यशील असलेले बॉलीवूड कलाकार या मोहिमेशी जोडले गेले आहेत ."
lifestyle,"क्रिकेटची मॅच सुरु झाल्यापासून तुम्ही ज्या जागी बसलेलात तिथेच मॅच संपेपर्यंत बसून होता का ? चांगल्या कामाला जाताना जाणीवपूर्वक उजवा पाय आधी टाकता का ? असे एक ना अनेक गोष्टी आपण कळत नकळत करत असतो . यात किती शास्त्र असतं आणि किती अंधश्रद्धा हा विचारही आपल्या मनात येत नाही . नित्याच्या सवयींमध्ये तुम्ही नक्की कशाचं अनुसरण करता हे पुढील उदाहरणांवरुन कळेलच . रात्री नखं कापू नयेः आपल्याकडे रात्रीची नखं कापायची नाहीत असं नेहमीच म्हटलं जातं . का असं विचारल्यावर क्लेश मागे लागतो हे नेहमीचं ठरलेलं उत्तर मिळतं . पण ज्यावेळी नखं कापू नये असं सांगितलेलं तेव्हाचा काळ वेगळा होता . तेव्हा घराघरात वीज नव्हती , त्यामुळे रात्री नखं कापली तर इजा होण्याची भितीही होतीच . पण , माणूस आजही शास्त्रापेक्षा क्लेश मागे लागेल या गोष्टीलाच अधिक घाबरतो . रात्री झाडू मारु नयेः रात्र झाली की घरातून बाहेर पडायला जशी बंदी असते तशीच बंदी घरात काही कामं करायलाही असते . दिवे लागणच्यावेळी झाडू मारू नये असं म्हणतात तसंच रात्रीच्या वेळीही झाडू मारला तर लक्ष्मी पाठ फिरवते अशी पूर्वीची कल्पना होती . पण त्यामागचं शास्त्र मात्र कोणालाच माहिती नव्हतं . विजेची सोय नसल्यामुळे अंधारात घरातली किमती गोष्टही कचऱ्याबरोबर बाहेर फेकली जाऊ शकते . म्हणून त्या काळात रात्री झाडू मारु देत नव्हते . घरात केस विंचरु नकाः घरात केस पडले तर घरात वाद होतात असे आपले आजी - आजोबा आपल्याला सांगायचे . पण , असं का ? याचं उत्तर मात्र नीटसं त्यांनाही माहिती नसल्यामुळे आपल्याला गप्प केलं जायचं . घरी केस पडले असतील तर ते दिसायलाही वाईट दिसतं . त्यामुळे त्यावरुन भांडणं तर होणारच ना… यावर उपाय म्हणजे केस विंचरुन झाल्यावर खाली पडलेले केस स्वतः उचलणे . . यामुळे घरभर अस्वच्छताही दिसणार नाही आणि त्यामुळे भांडणंही होणार नाहीत कात्री आणि चावीशी खेळू नकाः आता कात्रीने का खेळायचं नाही यात काही फार विचार करण्याची गरज नाही . लहान मुलांच्या हातात कात्री दिली तर त्यांना इजा होऊ शकते . शिवाय चावीही तोंडात घातली तर इजा होऊ शकते . पण मुलांना सांगणार कसं यासाठी कदाचित नशीब बिघडतं ही भीती घातली असेल . मांजर आणि रस्ताः मांजर , रस्ता आणि माणूस हे एक वेगळंच नातं आहे . मांजराने रस्ता कापला तर काही तरी अशुभ होणार हे ठरवूनच माणूस त्या मांजराच्या आधी धावत पुढे जातो किंवा काही पाऊलं मागे तरी जातो . पण तुम्ही ज्या प्रवासाला जात आहात त्या मांजरीचाही कोणता तरी प्रवास असेलच ना ? हा विचार कधी कोणी केला आहे का ? तोंड गोड कराः कोणत्याही चांगल्या कामाला जाताना , परीक्षेला जाताना दही साखर खाऊन निघण्याची परंपरा तर अनेक वर्षांचीच . पण यामुळे चांगले गुण मिळायला मदत होत नाही तर चिंताग्रस्त असल्यामुळे पोटात जो कोलाहल माजतो त्यावरचा उपाय म्हणजे दही साखर होय . पोट साफ ठेवायला दही साखर मदत करतं . काळा टिळा हवाचं बाईः लहान मुलांना बाहेरच्याची नजर लागू नये म्हणून डोळ्यात भरभरून काजळ घातलं जातं . पण या काजळामुळे बाळांची नजर खराब होऊ शकते याचा कधी विचार केला का ? काचेचं तुटणंः घरात एखादी काच तुटली तर काही तरी वाईट घडणार असं अनेकांना वाटत असतं . पण तुटलेल्या काचा घरी ठेवल्या तर नक्कीच कोणा ना कोणाला तरी इजा होऊन दुखापत होऊ शकते . त्यामुळे वाईट तर होणार ना…"
sports,"जोहान्सबर्ग कसोटी मालिका ६३ धावांनी जिंकल्यानंतर बीसीसीआयने दक्षिण आफ्रिकेविरुद्धी टी - २० मालिकेसाठी भारतीय संघाची घोषणा केली आहे . वन - डे मालिकेनंतर भारतीय संघ आफ्रिकेविरुद्ध ३ टी - २० सामन्यांची मालिका खेळणार आहे . १६ जणांच्या भारतीय संघांमध्ये सुरेश रैनाने पुनरागमन केलं आहे . सय्यद मुश्ताक अली टी - २० स्पर्धेत केलेली चांगली कामगिरी त्यांच्या पुनरागमनासाठी महत्वाचं कारण ठरलेली आहे . अवश्य वाचा – मालिकेचा अखेर विजयाने , जोहान्सबर्ग कसोटीत भारत ६३ धावांनी विजयी वर्षभरापूर्वी सुरेश रैना फेब्रुवारी महिन्यात इंग्लंडविरुद्ध अखेरचा टी - २० सामना खेळला होता . यानंतर जवळपास वर्षभर सुरेश रैना भारतीय संघाच्या बाहेर होता . याव्यतिरीक्त शार्दुल ठाकूर , जयदेव उनाडकट यांनाही टी - २० संघात जागा मिळाली आहे . महेंद्रसिंह धोनीवर यष्टीरक्षणाची जबाबदारी सोपवण्यात आलेली असून दिनेश कार्तिकला राखिव यष्टीरक्षक म्हणून संघात जागा मिळालेली आहे . टी - २० मालिकेसाठी असा असेल भारतीय संघ – विराट कोहली ( कर्णधार ) , रोहित शर्मा ( उप - कर्णधार ) , शिखर धवन , लोकेश राहुल , सुरेश रैना , महेंद्रसिंह धोनी ( यष्टीरक्षक ) , दिनेश कार्तिक , हार्दिक पांड्या , मनिष पांडे , अक्षर पटेल , युझवेंद्र चहल , कुलदीप यादव , भुवनेश्वर कुमार , जसप्रीत बुमराह , जयदेव उनाडकट आणि शार्दुल ठाकूर"
lifestyle,"तुमचाही आयफोन खरेदी करण्याचा विचार सुरू आहे ? तर तुमच्यासाठी एक आनंदाची बातमी आहे . इ - कॉमर्स वेबसाइट अॅमेझॉनवर सध्या ‘अॅपल फेस्ट’ सुरू आहे , जिथे तुम्हाला ‘आयफोन ७’ , ‘आयफोन ६’ , ‘आयफोन ६ प्लस’वर आकर्षक सवलत मिळणार आहे . ९ डिसेंबरपर्यंत हा फेस्ट सुरू राहणार असून यामध्ये डिस्काउंट ऑफर्ससोबतच एक्सचेंज ऑफर आणि नो कॉस्ट ईएमआय , कॅशबॅक यांसारख्या ऑफरही आहेत . त्यामुळे अॅपल फोन खरेदी करणाऱ्यांसाठी ही चांगली संधी आहे . अॅपल फेस्टमध्ये ३२ जीबी ‘आयफोन ६’ हा फोन २५ , ९९० रुपयांना तर ३२ जीबी ‘आयफोन ७’ ४१ , ९९९ रुपयांना उपलब्ध आहे . या दोन्ही फोनची बाजारातील किंमत ही सध्याच्या घडीला अनुक्रमे २९ , ९५० आणि ४९ , ००० अशी आहे . ३२ जीबी ‘आयफोन ६ एस’ हा फोन अॅपल फेस्टमध्ये ३६ , ९९९ रुपयांना उपलब्ध आहे . ज्याची किंमत ४० , ००० रुपये आहे . वर्षभरापूर्वी लाँच झालेल्या ‘आयफोन ७’ च्या १२८ जीबी आणि २५६ जीबी व्हेरिएंटवरही आकर्षक सवलत आहे . हे दोन्ही व्हेरिएंट अनुक्रमे ५१ , ९९९ रुपये आणि ५३ , ९९९ रुपयांना ग्राहकांसाठी उपलब्ध आहेत . त्यामुळे आयफोन ७ खरेदी करणाऱ्यासाठी ही चांगली ऑफर ठरू शकते . जर तुम्ही एक्सचेंज ऑफरमध्ये फोन खरेदी करत असाल तर जवळपास साडे नऊ हजारांहून अधिक रुपयांपर्यंतची सवलत तुम्हाला मिळेल . अर्थात तुमचा फोन किती चांगला आहे यावर ती किंमत उपलब्ध आहे ."
lifestyle,"आपल्या उत्पादनांची विक्री व्हावी यासाठी कंपन्या वेगवेगळ्या ऑफर्स जाहीर करत असतात . या ऑफर्सच्या माध्यमातून ग्राहकांना आकर्षित करावे हा यामागचा मुख्य उद्देश असतो . सॅमसंग कंपनीतर्फे मोबाईलबरोबरच आपली इतर उत्पादने विकली जावीत यासाठी ऑनलाईन पोर्टलवर सेल सुरु असतात . कंपनीच्या नुकत्याच दाखल झालेल्या Samsung Galaxy On8 चा भारतातील पहिला सेल जाहीर करण्यात आला आहे . हा सेल www . flipkart . com आणि सॅमसंगची अधिकृत वेबसाईट असलेल्या https : / / shop . samsung . com / in यावर १२ वाजल्यापासून सुरु होईल . या सेलमध्ये कंपनीने Samsung Galaxy On8 वर १ हजार रुपयांची सूट दिली आहे . हा फोन १६ , ९९९ रुपयांना असून सूट मिळाल्यानंतर तो १५ , ९९९ रुपयांना खरेदी करता येईल . याबरोबरच हा मोबाईल शून्य व्याजदर असलेल्या ईएमआयवर खरेदी करता येईल असे सांगण्यात आले आहे . तसेच जिओच्या ग्राहकांना या मोबाईलच्या खरेदीवर २७५० रुपयांची कॅशबॅक देण्यात येईल . याशिवाय डबल डेटा ऑफरही देण्यात येईल . फ्लिपकार्टवरुन हा फोन अॅक्सिस बँकेच्या क्रेडिटकार्डद्वारे खरेदी केल्यास ४०० रुपयांची आणखी कॅशबॅक ऑफर मिळेल . त्यामुळे तुम्ही नवीन मोबाईल खरेदी करण्याचा विचार करत असाल तर हा फोन एक उत्तम पर्याय ठरु शकतो . Samsung Galaxy On8 मध्ये ६ इंचाचा सुपर अल्मेड इन्फीनीटी डिस्प्ले देण्यात आला आहे . यामध्ये १६ मेगापिक्सल आणि ५ मेगापिक्सल असे दोन रिअर कॅमेरा देण्यात आले आहेत . या कॅमेरामध्ये अनेक खास फिचर्स देण्यात आले आहेत . या फोनचा स्क्रीनचे रेशो हा १८ः५ः९ असल्याचे कंपनीने म्हणणे आहे . फोनचा आकार न वाढवा जास्तीत जास्त डिस्प्ले देण्याच्या उद्देशाने केलेल्या या बदलामुळे आधीच्या फोनपेक्षा या फोनचा डिस्प्ले १५ टक्के मोठा आहे . या फोनमध्ये ४ जीबी रॅम आणि ६४ जीबी इंटर्नल मेमरी देण्यात आली असून ती २५६ जीबीपर्यंत वाढवता येऊ शकते ."
entertainment,"मुंबई : नात्यातं प्रेम आणि विश्वास असेल तर कुठलही संकट सहज पार पाडता येतं यावर सरस्वतीने विश्वास ठेवत अनेक अडचणीवर मात केली . या मालिकेला खास करून सरस्वती आणि राघवला प्रेक्षकांचे भरपूर प्रेम मिळाले . प्रेक्षकांच्या लाभलेल्या उदंड प्रतिसादामुळेच आज कलर्स मराठीवरील सरस्वती मालिका महाराष्ट्राच्या घराघरात पोहचली . सरस्वती मालिकेचे ५०० भाग नुकतेच पूर्ण झाले आहेत . मालिकेच्या टीमने एकत्र मिळून पार्टी केली ज्यामध्ये मालिकेशी जोडलेला प्रत्येक कलाकार पार्टीमध्ये हजर होता . मालिकेमध्ये आता देविका म्हणजेच जुई गडकरी’ची एन्ट्री झाली आहे . तिच्या येण्याने सरस्वती आणि राघवच्या आयुष्यात काय बदल होणार आहे ? सरस्वती मालिकाला कुठलं नवीन वळण मिळणार आहे हे बघणे प्रेक्षकांसाठी नक्कीच रंजक असणार आहे . सरस्वती – राघवच्या या २ वर्षांच्या प्रवासामाध्ये खूप घटना घडल्या ज्यामध्ये सरस्वती खंबीरपणे उभी राहली . या प्रवासात प्रेक्षक सरस्वती सामोरी गेलेल्या अनेक अडचणीना , आव्हानांना , तसेच सरस्वती – राघवच्या फुलणाऱ्या प्रीतीचे साक्षी ठरले . पण या सगळ्या प्रवासात एक गोष्ट मात्र कायम राहिली , ती म्हणजे , कोणत्याही संकटाच्या वेळी जीवाला जीव देणारी , आपुलकी जपणारी सरस्वती आणि तिचा नात्यांवर असलेला विश्वास . आपल्याच घरची , आपल्याच माणसांची वाटणारी , नात्यांमधली आपुलकी जपणारी आपली ही आवडती मालिका आता ५०० भागांचा टप्पा पूर्ण करत आहे आणि यानंतर ही कथा अधिकच उत्कंठावर्धक वळणावर पोचणार आहे . . . काय आहे हे नवं वळण , हे जाणून घेण्यासाठी पाहत राहा , सरस्वती – सोमवार ते शनिवार रात्री ७ . ०० वा . कलर्स मराठीवर !"
entertainment,"‘मला सर्वधर्मीय लोक आवडतात आणि हिच शिकवण हिंदू धर्म देतो’ , असं वक्तव्य अभिनेत्री सोनम कपूरने केलं आहे . इन्स्टाग्रामचं नवीन फिचर नुकतंच लाँच झालं आणि या माध्यमातून चाहत्यांशी संवाद साधताना सोनमने हे वक्तव्य केलं . तुला मुस्लीम लोक आवडतात का असा प्रश्न एका चाहत्याने तिला विचारला होता . इन्स्टाग्रामवर एक नवीन फिचर सुरु करण्यात आलं असून या फिचरच्या माध्यमातून आपल्या आवडत्या चाहत्याला आता थेट प्रश्न विचारता येणार आहे . त्यामुळे चाहते आणि बॉलिवूड कलाकारांमधील अंतर कमी होणार असल्याचं दिसून येत आहे . या नव्या फिचरच्या माध्यमातून सोनम कपूरला तिच्या चाहत्यांनी काही प्रश्न विचारले होते . या प्रश्नांना उत्तर देतांना सोनमचं देशप्रेम दिसून आलं . एका चाहत्याने सोनमला , ‘तुला मुस्लीम लोक आवडतात का ? ’ असा प्रश्न विचारला होता . यावर उत्तर देत सोनमने समस्त चाहत्यांची मनं जिंकली आहेत . ‘मला माझा प्रत्येक चाहता प्रिय आहे . मग तो हिंदू असो किंवा मुस्लिम . याच चाहत्यांमुळे मी आज यशाचं शिखर सर करत आहे आणि माझ्यातील प्रेमभावना सुद्धा हिंदू धर्मामुळे जोपासली गेली आहे’ , असं सोनम यावेळी म्हणाली . पुढे ती असंही म्हणाली , ‘मला प्रत्येक धर्माविषयी आदर आणि प्रेम आहे . माझ्या मनात इतर धर्माविषयी जी भावना आहे ती माझ्या हिंदू धर्मातून आलेली आहे . हिंदू धर्म कायम चांगले उपदेश देत असून प्रेम , आदर यांची जोपासना करण्याचं शिकवतो’ , असं सोनम म्हणाली . दरम्यान , गेल्या वर्षी सोनमने हिंदू धर्माबद्दल भाष्य करणारा ब्लॉग लिहीला होता . ज्यामुळे तिच्यावर ट्रोल होण्याची वेळ आली होती . मात्र यावेळी सोनमने केलेल्या वक्तव्यामुळे सोनमच्या मनात देशाबद्दल आणि हिंदूंबद्दलचं प्रेम दिसून येत आहे . बॉलिवूडच्या ‘खुबसूरत गर्ल’ ने ८ मे रोजी प्रियकर आनंद आहुजाबरोबर लग्नगाठ बांधली असून ती आता पुन्हा बॉलिवूडमध्ये सक्रिय झाली आहे . तिचा आगामी ‘एक लडकी को देखा तो’ हा चित्रपट लवकरच प्रेक्षकांच्या भेटीला येणार आहे ."
lifestyle,"सरकारतर्फे लवकरच गर्भप्रतिबंधक लस उपलब्ध करण्यात येणार आहे . लवकरच या लसीची वैद्यकीय महाविद्यालये आणि जिल्हा रुग्णालयांमध्ये माहिती देण्यात येणार आहे . याबाबतची माहिती लोकसभेमध्ये देण्यात आली . केंद्रीय आरोग्यमंत्री अनुप्रिया पटेल यांनी याबाबत विस्तृतपणे बोलताना सांगितले . सरकारतर्फे गर्भप्रतिबंधक लस लोकांसाठी उपलब्ध करण्यात येणार असून याची माहिती टप्प्याटप्प्याने देण्यात येणार आहे . प्रथम जिल्हा रुग्णालये , मग उपजिल्हा रुग्णालये , सामाजिक आरोग्य केंद्रे , प्राथमिक आरोग्य केंद्रे अशी ही माहिती देण्यात येणार आहे . त्यांनी सांगितले की , सध्याच्या अर्थसंकल्पात गर्भनिरोधाबाबत चांगल्या प्रकारे काळजी घेण्यात यावी म्हणून ७७६६५ . ४५ लाख इतक्या रकमेची तरतूद केली आहे . दुसऱ्या प्रश्नाला उत्तर देताना त्या म्हणाल्या की , कुटुंबनियोजनामध्ये सुधारणा व्हावी म्हणून शासनाकडून नवीन उपक्रम राबविले जात आहेत . यामध्ये नवे गर्भनिरोधक जसे गर्भप्रतिबंधक लस , गर्भनिरोधक गोळ्या असे पर्याय उपलब्ध करून दिले आहेत . त्यांनी असेही सांगितले की , निरोधांची मागणी वाढावी यासाठी त्याच्यामध्ये अनेक सुधारणा घडवून आणल्या आहेत . त्याचबरोबर प्रसारमाध्यमांमधून जनजागृती आणि नसबंदी योजनेची व्याप्ती ११ राज्यांमध्ये वाढवली आहे . आरोग्यमंत्र्यांनी दिलेल्या माहितीनुसार ‘आशा’ कामगारांकडून गर्भनिरोधासाठी घरपोच सुविधा पोहोचविण्याची व्यवस्थाही करण्यात आली आहे . ( टीप : ‘ आरोग्यवार्ता ’ मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘ लोकसत्ता ’ चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
entertainment,"‘घाडगे & सून’ मालिकेमध्ये दिवाळीच्या शुभमुहूर्तावर अक्षय आणि कियारा घाडगे सदनमध्ये येणार आहेत . काही दिवसांपासून मालिकेमध्ये बऱ्याच घडामोडी घडत आहेत . अक्षयच्या मनात अमृताविषयी प्रेमाची भावना येऊ लागली आहे . अक्षय आणि कियाराचा हा पहिला पाडवा असल्याने घाडगे सदनमध्ये तो देखील साजरा केला जाणारा आहे . परंतु हे होत असताना अमृता जरा नाराज आहे कारण तिला मागील वर्षाच्या पाडव्याची आठवण आणि इतर सगळ्याच गोष्टी आठवणार आहेत . माई आणि अण्णांनी अक्षयला माफ केले असून आता हे दोघे देखील घाडगे परिवारासोबत राहणार आहेत . अक्षय परत घाडगे सदनमध्ये परतल्यामुळे अमृताचे आव्हान पूर्ण झाले आहे . अक्षय आणि कियारा आता घरी परतल्यावर अमृता घाडगे सदनमध्ये रहाणार का , पुढे मालिकेत कुठले नवे वळण येणार हे पाहणं औत्सुक्याचं ठरणार आहे . ‘सुखाच्या सरींनी हे मन बावरे’ मालिकेतसुद्धा दिवाळी साजरी होणार आहे . संयोगीता आणि सिध्दार्थची भाऊबीज प्रेक्षकांना बघायला मिळणार आहे . तसेच दिवाळीच्या निमित्ताने सिद्धार्थ पहिल्यांदा अनुच्या घरी जाणार आहे . तर ‘राधा प्रेम रंगी रंगली’ मालिकेमध्ये प्रेम आणि राधा मोठ्या उत्साहात दिवाळी साजरी करणार आहेत . दीपिका राधा आणि देशमुख – निंबाळकर कुटुंबाला बऱ्याच गोष्टी बोलून जाणार आहे . नक्की दीपिकाच्या मनात काय आहे , कुठलं नवं कारस्थान ती राधा – प्रेमच्या विरोधात रचणार आहे , राधा या संकटावर कशी मात करेल , अशा अनेक प्रश्नांची उत्तरं प्रेक्षकांना मालिकेमध्ये मिळणार आहे . Video : . . तर सलमानला मी बोटीतून ढकलून देईन - आमिर कलर्स मराठी वाहिनीवर संध्याकाळी सात वाजल्यापासून हे दीपावली विशेष भाग प्रसारित होणार आहेत ."
lifestyle,"चर्चा गायत्री हसबनीस – response . lokprabha @ expressindia . com बरीच वर्षे चाळसंस्कृतीत मुरलेली व्यक्ती टॉवरमध्ये रहायला जाते तेव्हा तिथली जीवनपद्धती तिच्या अंगवळणी पडायला बराच काळ जावा लागतो . घर म्हणजे सर्वाचा जिव्हाळ्याचा विषय . घर लहान असो वा मोठं , प्रत्येकासाठी ते खूप स्पेशल असतं . आज मुंबईत चाळसंस्कृती ते टॉवरसंस्कृती अशी घरांची विविधता आहे . एकीकडे टॉवर बांधून नवं शहरीकरण होत आहे तर दुसरीकडे चाळसंस्कृती कशी लोप पावत जात आहे याचं किंचित दुःखही वाटतंय . पण त्याच वेळी चाळीच्या जागेतच आपल्याला नवं घर बांधून मिळणार असा आनंदही काहींच्या चेहऱ्यावर आहे . कॉलनीतून किंवा चाळीतून टॉवरमध्ये राहायला गेल्यावर राहणीमानात खूप बदल होतो . बरीच वर्ष तिथे असलेली सवय टॉवरमध्ये राहायला गेल्यावरही सतत आठवत राहते . चाळसंस्कृती कुणाच्या मनातून अजून गेलेली नाही याची प्रचीती वारंवार येत असते . कारण त्या संदर्भातले उल्लेख नातेवाईक किंवा इतर ओळखीतल्या लोकांच्या बोलण्यातून सतत येत असतात . कारण त्यांनी मुंबईतली चाळसंस्कृती अनुभवलेली असते . आतापर्यंत अनेक चित्रपटांमध्ये चाळसंस्कृतीतून माणसे कशी एकत्रित राहतात यावर रंजक पद्धतीने भाष्य केलं आहे . शाळेत असताना ‘आमचं घर’ या विषयावर निबंध असायचा . त्यात आपण सगळ्यांनीच घराविषयीच्या भावना त्या वेळी मांडल्या असतील . नामवंत लेखकांनीही चाळीतल्या गमतीजमती आपल्या लेखनातून मांडल्या आहेत . त्यामुळे प्रत्येक जण चाळसंस्कृतीवर व्यक्त होताना दिसतं . कॉलनीत किंवा चाळीत राहण्याची एक वेगळी सवय असते . ती आता टॉवरसंस्कृतीमुळे काहीशी बदलताना दिसतेय . गंमत म्हणजे टॉवरमध्ये राहणाऱ्यांचं इतरांना बरंच अप्रुप असतं . टॉवरमध्ये राहणाऱ्यांना मात्र पुन्हा कॉलनीत जाण्याची इच्छा असते . मलाही टॉवरसारख्या मोठय़ा इमारतीत गेल्यावर परत कॉलनीकडे वळावंसं वाटलं . आज चाळ , कॉलनी पाडून त्यावर मोठय़ा इमारती उभ्या होत आहेत . ती मोठी इमारत होईपर्यंत दुसरीकडे राहणं भाग पडतं . मीसुद्धा कॉलनीतून मोठय़ा इमारतीत राहायला गेले . इमारत पूर्ण व्हायला बराच कालावधी जातो व त्या कालावधीत जुनं घर आता कायमचं गेलं व होणारं नवीन घर कसं असेल या भावना मनात येतं होत्या . टॉवरमध्ये गेल्यावर जुन्या कॉलनीतल्या घराची आठवण येतेच . आजच्या घडीला छान घर असावं अशी सर्वाचीच इच्छा असते . घराच्या छोटय़ा छोटय़ा आठवणी मनातला ताणसुद्धा कमी करतात . चाळीत असताना आजूबाजूला शहरातली कौलारू घरं दिसायची पण आज सगळीकडे टॉवर होताना दिसतात . आज नवं घरं बांधणं भाग आहे , असाही काहींचा विचार असतो . आजच्या युगात काही जण नव्या आधुनिक विचारसरणीतही कौलारू बंगले बांधतात . असे बंगले बांधणं शहरातील जागेच्या टंचाईमुळे कठीण आहे . मी बरीच र्वष कॉलनीत राहिले होते . तिथे शेजाऱ्यांना रोज भेटणं हे ठरलेलं होतं . गप्पांसाठी वेळेचं बंधन नसायचं . तासन्तास गप्पागोष्टी व्हायच्या . टॉवरमध्ये असं एकत्र जमणं थोडं कमी होतं गेलं . कधी कधी एकाच इमारतीत राहून दुरावल्यासारखी भावना वाटते . एकत्र कुटुंबाप्रमाणे सर्वच शेजारी कॉलनीत राहायचे . कॉलनीसारखी मजा टॉवरमध्ये क्वचितच येते . कॉलनीत असताना प्रत्येकाशी एक भावनिक नातं आपोआपच जुळायचं . रोज भेटण्याची सवय होती . कॉलनीत असताना एखादा दिवस जरी कोणी भेटलं नाही तरी अस्वस्थ वाटायचं . तसंच सगळ्यांच्या सगळ्या बातम्या मिळायच्या . सर्वाच्या बातम्या आपल्यापर्यंत पोहोचवणारे असे शेजारी हमखास असायचे . सर्वाच्या बातम्या जाणून घेण्यात एक वेगळीच गंमत असायची . त्याचबरोबरीने सणावारालाही एक वेगळीच मजा होती . सण आणि ऋतू बदलत नाहीत पण घरांची रचना बदलली की प्रत्येक सण व ऋतू अनुभवताना वेगळेपण येतं . कॉलनीतला पावसाळा वेगळा होता आणि टॉवरमधला पावसाळा अगदी वेगळा आहे . कॉलनीत एक मोठा कॉरिडोर सर्वाच्या दारासमोर होता परंतु टॉवरमध्ये आल्यावर एकच काय ती बाल्कनी मिळते . एकच कॉरिडोर असल्याने पावसाळा सगळ्यांसोबत अनुभवता आला . टॉवरमध्ये पावसाळ्यात बाल्कनीत एकटं उभं राहायचाही कधी कधी कंटाळा येतो . सणावाराला कोणाला आमंत्रण द्यावे लागत नसे . सर्व जण एकमेकांच्या घरी सणावाराला उपस्थित असायचे , पण टॉवरमध्ये ब्लॉक सिस्टीमच्या नावाखाली असे आपणहून सणावाराला एकमेकांच्या घरी शुभेच्छा द्यायला जाणं कमी झालं . टॉवरमध्ये बऱ्याच प्रमाणात आयुष्य सुखकर होतं , कारण ज्या सोयी टॉवरमध्ये असतात त्या कॉलनीत नसतात . कॉलनीत थोडय़ाफार गैरसोयी होत्या तरी टॉवरमध्ये राहिल्यावर त्या गैरसोयींचीही झालेली सवय सुरुवातीला मोडताना त्रास झाला . आईने घरची एखादी संपलेली गोष्ट आणायला सांगितली तर कॉलनीत असताना पटकन दोन मजले उतरून दुकानातून आणणं सोप्पं होतं . टॉवरमध्ये दहाव्या मजल्यावरून खाली जाताना वर येणाऱ्या लिफ्टची आणि खाली असताना वरून येणाऱ्या लिफ्टची वाट पाहणं कंटाळवाणं वाटतं . कॉलनीत असताना टीव्ही असला तरी गच्चीवर खेळणं हा एक चांगला व्यायामही व्हायचा . आज टॉवरमध्ये राहणाऱ्या मुलांना खेळण्यासाठी जागा शोधावी लागते . एकाच इमारतीत गाडय़ा पार्क करायची सोय असल्यामुळे सतत त्यांचा आवाज असतो . कॉलनीत टॉवरपेक्षा मोकळी जागा असते म्हणून खेळायला चांगले अंगण मिळायचे . टॉवरमध्ये घरं मोठी असतात पण खेळायला मोकळी जागा कॉलनीपेक्षा कमी असते . पत्ते खेळणं , कॅरम खेळणं , बॅडमिंटन खेळणं टॉवरमध्ये कमी प्रमाणात होतंय , कारण अजूनही मेट्रोसारख्या ठिकाणी टॉवरकरता मोकळी जागा कुठेच मिळत नाही . टॉवरच्या बाजूला अजून एक टॉवर अशी लाइन लागली असल्याने जागेचा अभाव आहे . इतके दिवस टॉवरमध्ये राहिल्यावर मला जाणवलेली एक गोष्ट म्हणजे पहिल्या - दुसऱ्या मजल्यावरच्या लोकांना उंच इमारतींमध्ये राहण्याची इच्छा असते . मलाही टॉवरमध्ये लवकरात लवकर जायची इच्छा होती . मला वाटायचं की उंच इमारतीत वरच्या मजल्यावर शांत ठिकाणी जाऊन राहावं . मी टॉवरमध्ये राहायला गेले तेव्हा मला बाहेरून इमारत आकर्षक वाटली पण टॉवरमध्ये गेल्यावर आतलं बांधकाम मला फार काही आवडलं नाही . सर्व बंदिस्त आणि चारही बाजूंनी फक्त भिंत अशी रचना असल्याने मोकळी हवा मिळत नव्हती . इमारतीच्या रचनेचे कौतुक करावं की इमारतीच्या आर्किटेक्टला त्याची चूक दाखवून द्यावी , हेच समजलं नाही . काही दिवस टॉवरमधल्या गोष्टी माझ्या निरीक्षणास यायला लागल्या . काही तासांसाठी कामापुरतं घर सोडणारी माणसं टॉवरमध्ये राहतात , असं टॉवरमध्ये आल्यावर जाणवलं . कॉलनीसारखी माणसांची वर्दळ मला टॉवरमध्ये आल्यावर कमी अनुभवता आली . आमच्या शेजाऱ्यांची ओळख तर सोडाच पण त्यांच्याशी बोलणंही क्वचितच होत असतं . काही मोजकी उत्स्फूर्त माणसं नवीन घरात राहायला गेल्यावरदेखील शेजाऱ्यांच्या ओळखी करून घेतात . प्रत्येकाचे शेजारी वेगवेगळ्या वातावरणातून आलेले असतात . पण एकमेकांची ओळख करून घ्यावी , असं त्यांना फारसं वाटत नाही . तर कधी ओळख झालीच तर घाईघाईची भेट असते . मकरसंक्रांतीला कॉलनीत गच्चीवर आम्ही पतंग उडवण्यासाठी भेटायचो परंतु आता टॉवरमध्ये गच्ची नसल्याने ती भेट कमी झाली . कॉलनीत दिवसा सगळ्यांची दारं उघडी असायची व रात्रीच दारं बंद व्हायची . टॉवरमध्ये सगळ्यांच्याच घरांची दारं दोन मिनिटांत बंद होण्याचा आवाज येतो . त्यामुळे टॉवरमध्ये आल्यावर मला एखाद्या गेस्ट हाऊसमध्ये राहिल्यासारखे वाटू लागलं . पण शेवटी टॉवरमध्ये राहायला आलो तरी परत पहिल्यासारखी बांधिलकी जपली पाहिजे ; आत्ता आमच्यासोबत राहणारे टॉवरमधील आमचे शेजारी व आम्ही नेहमी असाच विचार करतो , कारण पूर्वीचे काही शेजारी घर सोडून गेले . नवीन शेजारी त्यांच्या जागी राहायला आले . त्यांनाही आम्ही आमच्यात सामावून घ्यायचा प्रयत्न करतोय . त्यामुळे टॉवरमध्येही छान नेटवर्क तयार होईल . पूर्वी एकमेकांना मदत करणारे चाळकरी आज टॉवरमध्ये एकोप्याने राहायचे प्रयत्न करताना दिसत आहेत , हा आशेचा किरण आहे . मुंबईसारख्या ठिकाणीच नव्हे तर इतर शहरांमध्ये पण टॉवरसंस्कृती वेगाने वाढत जाईल . पण ती वाढताना एकोप्याची परंपरा सोडता कामा नये . सौजन्य – लोकप्रभा"
lifestyle,"हिवाळा आला की त्वचा कोरडी होते , त्याचप्रमाणे डोक्यातील त्वचाही कोरडी होते . मग कोंडा होतो आणि केस कोरडे होतात . सध्या प्रदूषण , शाम्पूचा वाढता वापर ही पण केस कोरडे होण्याची कारणे असू शकतात . फास्टफूडचे वाढलेले सेवन हेही केसांचा पोत बिघडण्याचे एक मुख्य कारण आहे . या कोरड्या केसांना सांभाळणे ही एक मोठी जोखीम असते . या समस्येवर उपाय म्हणून लोक सौंदर्यप्रसाधनांचा वापर करतात . मात्र त्याचे केसांवर दुष्परिणाम होण्याचीही शक्यता असते . या सौंदर्यप्रसाधनांपेक्षा घरातील वस्तू वापरल्यास त्याचा नक्कीच चांगला फायदा होतो . त्याचे कोणतेही साईड इफेक्टही होत नाहीत आणि केसांचे पोषण होण्यासही त्याची चांगली मदत होते . १ . घरगुती गरम तेलाचे उपचार यासाठी तुम्हाला दोन चमचे बदाम तेल , ऑलिव्ह ऑईल आणि २ चमचे खोबरेल तेल लागते . ही सगळी तेले एकत्र करुन ती थोडीशी कोमट करा . मग या तेलाने मसाज करा आणि केस टॉवेलने बांधून ठेवा . २ . अंड्याचा बलक आणि पाणी यासाठी तुम्हाला २ अंड्यांचे बलक लागतील . हे बलक वाटीत घेऊन त्यामध्ये ३ चमचे पाणी घाला . हे मिश्रण योग्य पद्धतीने ढवळा . हे मिश्रण ३० मिनिटांसाठी केसांना लावून ठेवा . त्यानंतर डोके साध्या पाण्याने धुवा . ३ . अंडे , दही आणि मधाचे मिश्रण २ अंडी , १ चमचा मध आणि २ चमचे दही घ्या . आधी अंडे फेटून घ्या त्यानंतर त्यात मध आणि दही घाला . त्याची चांगली पेस्ट झाल्यावर ती केसांना लावून ठेवा . ३० मिनिटांनी केस साध्या पाण्याने धुवून टाका . ४ . मध आणि व्हेजिटेबल ऑईल यासाठी दोन चमचे मध आणि दोन चमचे व्हेजिटेबल ऑईल गरजेचे आहे . ही पेस्ट केसाला १५ मिनिटे लावून ठेवा आणि त्यानंतर शाम्पूने केस धुवून टाका . यामुळे केसांचा कोरडेपणा दूर होण्यास मदत होईल ."
sports,"टीम इंडियाच्या आगामी ऑस्ट्रेलिया दौऱ्यातील टी२० मालिकेसाठी वगळण्यात आलेला कॅप्टन कूल महेंद्रसिंग धोनी सध्या काही विरंगुळ्याचे क्षण घालवताना दिसत आहे . क्रिकेटच्या मैदानापासून जरी धोनी दूर असला तरी तो खेळापासून दूर राहात नाही , हे अनेकदा पाहायला मिळालेलं आहे . एखाद्या मालिकेसाठी जर धोनीला संधी मिळाली नाही किंवा विश्रांती देण्यात आली , तर तो आपली मुलगी आणि पत्नी यांच्यासोबत वेळ घालवतोच . पण याशिवाय , क्रिकेट वगळता इतर खेळांप्रति असलेले त्याचे प्रेम या कालावधीत अधिक दिसून येते . धोनीचे फुटबॉल या खेळावरील प्रेम हे तर साऱ्यांनाच माहिती आहे . पण मंगळवारी धोनी चक्क कबड्डीच्या मैदानात दिसला . मात्र धोनी कोणत्याही सामन्यात सहभागी होण्यासाठी मैदानात नव्हता . एका जाहिरातीच्या चित्रीकरणासाठी धोनी मुंबईतील प्रो कबड्डीच्या मैदानात दिसला . या संबंधीची माहिती सोशल मीडियावरून देण्यात आली आहे . दरम्यान , माजी कर्णधार एम . एस . धोनीला टी - २० मालिकेतून वगळण्यात माझा हात नव्हता . त्याला वगळण्याबद्दल मला काही माहिती नव्हते . हा सर्वस्वी निर्णय निवड समितीचा होता , असा खुलासा भारताचा कर्णधार विराट कोहलीने विडिंजबरोबरच्या मालिका विजयानंतर झालेल्या पत्रकार परिषदेत तो केला . धोनीला विडिंज आणि ऑस्ट्रेलियाविरोधातील टी - २० मालिकेतून वगळल्यानंतर क्रीडा विश्वामध्ये आश्चर्य व्यक्त केले गेले होते . त्यानंतर धोनीच्या चाहत्यांनी निवड समिती आणि विराट कोहलीवर नाराजी व्यक्त करत सडकून टीका केली होती ."
sports,"क्रीडा क्षेत्रात उपदेशांपेक्षा कृती अधिक महत्त्वाची असते हे तत्त्व महाराष्ट्रीय मंडळाचे संस्थापक शिवरामपंत दामले यांनी प्रत्यक्ष कृतीत आणून अनेक आंतरराष्ट्रीय व राष्ट्रीय खेळाडू घडविले . शारीरिक तंदुरुस्ती असेल तरच निरोगी आयुष्य लाभते , हे त्यांनी आपल्या कृतीद्वारे सर्वाना शिकविले , असे जिल्ह्य़ाचे पालकमंत्री गिरीश बापट यांनी येथे सांगितले . मंडळातर्फे मुंबईचे क्रीडा व शिक्षण संघटक विकास वालावलकर यांना यंदाचा शिवरामपंत दामले स्मृती पुरस्कार बापट यांच्या हस्ते देण्यात आला . या वेळी मंडळाचे अध्यक्ष एअर मार्शल ( निवृत्त ) भूषण गोखले , सरचिटणीस धनंजय दामले तसेच आयबीएन लोकमतचे व्यवस्थापकीय संपादक मंदार फणसे उपस्थित होते . राजकीय नेत्यांनी स्वतःच्या वाढदिवसाच्या दिवशी फलकांवर भर न देता सामाजिक कार्यावर भर द्यावा . क्रीडा क्षेत्रात काम करण्यासाठी भरपूर संधी उपलब्ध आहे , असे सांगून बापट म्हणाले , मंडळाने क्रीडा क्षेत्राबरोबरच शैक्षणिक क्षेत्रातही खूप काम करीत युवा पिढीवर चांगले संस्कार देण्यावर भर दिला आहे . कोकणात क्रीडा क्षेत्रासाठी भरपूर नैपुण्य उपलब्ध आहे , मात्र आर्थिकदृष्टय़ा अत्यंत हलाखीची परिस्थिती असल्यामुळे या नैपुण्याचा विकास होत नाही हे लक्षात आल्यामुळेच आम्ही डेरवण येथे आंतरराष्ट्रीय दर्जाचे क्रीडा संकुल उभारले आहे . तेथे प्रशिक्षण घेत ऑलिम्पिकपटू घडतील , असा आत्मविश्वास व्यक्त करीत वालावलकर यांनी सांगितले , की खेळाडूंचे करिअर घडविण्यासाठी त्यांना पोषक आहार व अव्वल दर्जाची वैद्यकीय सुविधाही आवश्यक असते . कोकणातील लोकांना सर्वोत्तम आरोग्य सेवा मिळाली तर ते त्यांतील खेळाडूंना प्रोत्साहन देतील हे लक्षात घेऊनच आम्ही तेथे अद्ययावत सुविधा असलेले रुग्णालयही सुरू केले आहे . धनंजय दामले यांनी लिहिलेल्या ‘चला मैदानावर’ या पुस्तकाचेही प्रकाशन करण्यात आले . या वेळी शीतल लेले , अबोली लिमये , अमोल वझे , सुप्रिया सोनावणे , रामदास भुजबळ , क्षितिजा कदम आदी शिक्षक तसेच क्रीडा पत्रकार ज्ञानेश भुरे यांचा गौरव करण्यात आला ."
lifestyle,"आनंदी राहणे हे आजुबाजूच्या परिस्थितीबरोबरच आपल्या स्वतःवरही अवलंबून असते . आपण आतून खुश असू तर आपला मूड आपल्याही नकळत आनंदी राहतो . आनंदी असण्याचे मनावर ज्याप्रमाणे परिणाम होतात त्याचप्रमाणे शरीरावरही होतात . शरीरातून आनंदी हॉर्मोन स्त्रवल्याने अनेक आजारांपासून तुमची सुटका होते . आनंदी राहण्यासाठी दुसऱ्याच्या आयुष्याबाबत विचार न करणे आणि आपल्या भविष्याबाबतही जास्त विचार न करणे आवश्यक असते . त्यापेक्षा वर्तमानकाळाबाबत विचार करणे केव्हाही चांगले . पण अनेकांना विनाकारण लहानसहान गोष्टींचा विचार करण्याची वाईट सवय असते . जास्त विचार केल्याने हे लोक आनंदी राहू शकत नाहीत . काही गोष्टी या विचार करुन नाही तर परिस्थितीवर सोडून दिल्याने होतात . त्यामुळे जास्त विचार करत असाल तर ते पहिल्यांदा कमी करायला हवे हे लक्षात घ्या . १ . दुसरे आपल्याबाबत काय विचार करतात दुसरे आपल्याबद्दल काय विचार करतात हा विचार करत राहीलात तर तुम्ही कधीच आनंदी होऊ शकणार नाही . माझ्या वागण्याबाबत , कपड्यांबाबत , बोलण्या - दिसण्याबाबत आजुबाजूचे लोक काय विचार करतील असा विचार करुन आपण वापरत राहतो . त्यामुळे नकळत मनात एकप्रकारची भिती राहते . अशामुळे आपण आनंदी राहू शकत नाही . २ . स्वतःचा विचार कमी करा अनेकज जण स्वतःचा इतका विचार करतात की आपला विचार करुन ते दुःखी होतात . अशावेळी आपण आनंदी राहू शकते हेच ते विसरुन जातात . पण तुम्हाला तुमचे रोजचे जगणे आनंदी करायचे असेल तर तुम्ही हे विचार नियंत्रणात ठेवायला हवे . जास्त विचार करुन कोणत्याही गोष्टीवर उत्तर मिळत नाही . ३ . दुसरे काय करतात हा विचार करु नका आपले आयुष्य कायम आनंदी असेल असा विचार सगळेच करतात . पण असे अनेक लोक असतात जे स्वतःचे आयुष्य सोडून इतरांच्या आयुष्यात लक्ष घालून ढवळाढवळ करण्याचा प्रयत्न करतात . त्यांच्यामुळे त्यांचे आणि समोरच्या व्यक्तीचा मूड खराब होण्याचीच शक्यता जास्त असते . मात्र अशावेळी दुसरे काय विचार करतात हे विचार तुम्ही करु नका . ४ . प्रेमभंगाचा विचार दूर सारा प्रेम होणे आणि प्रेमभंग होणे या घटना तरुणांच्या आयुष्यात घडत असतात . यामुळे निराशा येणे स्वाभाविक असले तरीही हा विचार एका मर्यादेपेक्षा जास्त करणे त्रासदायक ठरु शकते . यामुळे विनाकारण दुःख येऊ शकते . पण तुम्हाला आनंदी राहायचे असेल तर तुम्ही भूतकाळाचा आणि भूतकाळातील नातेसंबंधांचा विचार करणे बंद करा . ५ . भविष्याचा विचार करणे अनेकांना रोज आपले भविष्य पाहायची सवय असते . त्यावरुन त्यांचा दिवस कसा जाणार हे ठरते . मात्र एखाददिवशी भविष्य चांगले नसेल तर असे लोक लगेचच निराश होतात . एखाद्या ठिकाणी दिलेले आपले भविष्य कायम बरोबरच असेल असे नाही . त्यामुळे त्यावर अवलंबून न राहता तुम्ही तुमच्या पद्धतीने आनंदी राहण्याचा प्रयत्न करा ."
entertainment,"नवी दिल्ली : उरीतील दहशतवादी हल्ल्यानंतर भारत आणि पाकिस्तानमधील संबंध तणावपूर्ण झाल्याच्या पार्श्वभूमीवर भारतीय क्रिकेट संघाचा कर्णधार महेंद्रसिंह धोनी याच्या आयुष्यावर बेतलेला ' एम . एस . धोनी : द अनटोल्ड स्टोरी ' या चित्रपटावर पाकिस्तानमध्ये बंदी येण्याची दाट शक्यता आहे . हा चित्रपट भारतामध्ये येत्या शुक्रवारी ( 30 सप्टेंबर ) प्रदर्शित होणार आहे . उरीतील हल्ल्यानंतर देशभरात पाकिस्तानविरोधी भावना तीव्र झाली आहे . पाकिस्तानी कलाकारांनी भारतात काम करण्यास अनेक राजकीय पक्षांनी विरोध दर्शविला आहे . महाराष्ट्र नवनिर्माण सेनेनेही पाकिस्तानी कलाकारांवर बंदी घालण्याची मागणी केली होती . एका इंग्रजी वृत्तपत्रातील बातमीनुसार , पाकिस्तानमध्ये ' एम . एस . धोनी ' चित्रपटाच्या वितरणाचे हक्क ' आयएमजीसी ग्लोबल एंटरटेन्मेंट ' या कंपनीकडे होते . मात्र , ' सद्यस्थितीतील दोन्ही देशांमधील तणावपूर्ण संबंध पाहता हा चित्रपट पाकिस्तानमध्ये प्रदर्शित करू नये , ' अशी भूमिका या कंपनीने घेतली आहे . पाकिस्तानमध्ये हिंदी चित्रपटांचा मोठा चाहतावर्ग आहे . सध्या अमिताभ बच्चन यांचा ' पिंक ' आणि रितेश देशमुख यांचा ' बॅंजो ' हे दोन चित्रपट पाकिस्तानमधील थिएटर्समध्ये झळकले आहेत . हिंदी चित्रपटांना दणदणीत प्रतिसाद मिळत असला , तरीही अनेक चित्रपटांवर पाकिस्तानमध्ये बंदीही घातली गेली आहे . जॉन अब्राहम - वरुण धवन यांची प्रमुख भूमिका असलेल्या ' ढिशूम ' या चित्रपटावरही पाकिस्तानने बंदी घातली होती ."
entertainment,"अभिनेता अक्षय कुमार सध्या त्याच्या आगामी चित्रपटाच्या प्रसिद्धीमध्ये व्यग्र आहे . ‘जॉली एलएलबी २’ चित्रपटाच्या प्रसिद्धीसाठी खिलाडी कुमारने नुकतेच ‘द कपिल शर्मा शो’ या कार्यक्रमामध्ये हजेरी लावली होती . कपिल शर्माच्या धम्माल विनोदी खेळीवर खिलाडी कुमारने केलेली फटकेबाजी पाहता या दोघांनीही एकच कल्ला केला असे म्हणावे लागेल . यावेळी खिलाडी कुमारसोबतच अभिनेत्री हुमा कुरेशीनेही हजेरी लावली होती . खिलाडी कुमारला एका वकिलाच्या रुपात पाहून त्यावेळी उपस्थितांमध्ये आनंदाचे वातावरण पाहायला मिळत होते . अक्षय कुमार ‘जॉली एलएलबी २’ या चित्रपटामध्ये एका वकिलाच्या भूमिकेत झळकणार आहे . त्यामुळे कपिलच्या शो मध्येही अक्षयने त्याचा वकिली बाज काही सोडला नाही हेच खरे . कपिलच्या कार्यक्रमामधील काही पात्रांनाही खिलाडी कुमारने चक्क आरोपीच्या पिंजऱ्यात उभे केले . त्यामुळे आता विनोदाची चौफेर फटकेबाजी करणारे हे कलाकार खिलाडी कुमारच्या प्रश्नांचा कशा प्रकारे सामना करणार हे पाहणे औत्सुक्याचे ठरणार आहे . येत्या १० फेब्रुवारीला अक्षय कुमारचा हा बहुचर्चित चित्रपट प्रेक्षकांच्या भेटीला येणार आहे . दरम्यान , बॉलिवूडचा हा आघाडीचा अभिनेता लवकरच ‘तुझ्यात जीव रंगला’ या मालिकेत लवकरच झळकणार आहे . ‘जॉली एलएलबी’ या सुभाष कपूर दिग्दर्शित सिनेमाच्या त्याच नावाने येणाऱ्या सिक्वलमध्ये अक्षय कुमार जॉलीच्या म्हणजेच जगदीश्वर मिश्राच्या मुख्य भूमिकेत आहे . याआधीच्या सिनेमात जॉलीची भूमिका अभिनेता अर्शद वारसीने केली होती . मात्र सिक्वलमध्ये अक्षय कुमारची वर्णी लागली आहे . या सिनेमाची चर्चा मराठीमध्ये होणे ही हिंदीवाल्यांसाठी आवश्यक बाब ठरू लागली असल्याने आपल्या सिनेमासाठी अक्षय कुमार पुन्हा मराठीकडे वळला आहे . मात्र यावेळी त्याने ‘चला हवा येऊ द्या’ ऐवजी सध्या नंबर वन असलेल्या ‘तुझ्यात जीव गुंतला’ या मालिकेची निवड केली आहे . आता लखनौमधला जगदीश्वर मिश्रा आणि कोल्हापूरचा राणा यांची भेट होणार कशी ? हा या कथेचा गमतीचा भाग ठरणार आहे ."
lifestyle,"मोबाईल कंपन्यांमध्ये सुरु असलेले वॉर दिवसेंदिवस अधिकाधिक वाढत असताना दिसत आहे . मागच्या काही महिन्यात अनेक कंपन्या आपली नवनवीन मॉडेल्स बाजारात दाखल करत आहेत . चीनची कंपनी असलेल्या OnePlus कंपनीचा OnePlus 6 हा फोन अखेर भारतात दाखल झाला आहे . कालच हा फोन लंडनमध्ये लाँच करण्यात आला आणि त्यानंतर तो भारत आणि चीनमध्ये लाँच करण्यात आला . या बहुप्रतिक्षीत फोनच्या किंमतीबाबत मोठ्या प्रमाणात चर्चा सुरु होती . मात्र अखेर कंपनीने या फोनची किंमत जाहीर करत या चर्चांना पूर्णविराम दिला आहे . कंपनीने आपल्या या नव्या मॉडेलची भारतातील किंमत जाहीर केली असून येत्या काही दिवसांतच हा फोन ऑनलाइन खरेदी करता येईल असेही जाहीर केले आहे . 6 जीबी रॅम आणि 64 जीबी इंटरनल मेमरी असणाऱ्या या फोनची किंमत ३४ , ९९९ रुपये आहे . तर ८ जीबी रॅम 256 जीबी मेमरी असणाऱ्या फोनची किंमत ३९ , ९९९ आहे असे लाँचिंग सोहळ्यात जाहीर करण्यात आले . प्रसिद्ध स्टार अमिताभ बच्चन हे कंपनीचे ब्रँड अँबेसिडर असून त्यांनी भारतातील फोनच्या किंमती जाहीर केल्या . या फोनला क्वालकॉम स्नॅपड्रॅगन ८४५ प्रोसेसर देण्यात आला आहे . वॉटर रेजिस्ट्ंट असल्याने त्याचा पाण्याशी संपर्क आला तरीही तो खराब होणार नाही . या शिवायही इतर अनेक आकर्षक फिचर्स देण्यात आले आहेत . ६ . २८ इंचाचा डिस्प्ले असलेल्या या फोनला २ . ८ गिगाहार्डजचा ऑक्टाकोअर प्रोसेसर देण्यात आला आहे . ३३०० मिलिअॅम्पियर्सची बॅटरी देण्यात आली आहे . फोनचा लूक अतिशय आकर्षक असून त्याची पाठीमागची बाजू सिरॅमिकची असेल असे सांगण्यात आले आहे . iPhone X प्रमाणे विशेष नॉच देण्यात आलेला आहे . मात्र ज्यांना हा नॉच नको असेल त्यांना तो लपविता येईल अशी सुविधाही करण्यात आली आहे . या फोनला OnePlus 5T प्रमाणे ३ कॅमेरे देण्यात आले आहेत . एकूण तीन कॅमेरे देण्यात आले असून २० आणि १६ मेगापिक्सलचे रिअर कॅमेरे असतील , तर फ्रंट कॅमेरा २० मेगापिक्सलचा असेल ."
sports,"भारताची जिम्नॅस्ट दीपा कर्माकर हिने ऐतिहासिक कामगिरी करत व्हॉल्ट प्रकारात अंतिम फेरीत स्थान मिळविले आहे . पात्रता फेरीत ती आठव्या स्थानी राहिली . ऑलिंपिकसाठी पात्र ठरलेली भारताची पहिली जिम्नॅस्ट असा लौकिक मिळवलेल्या दीपा कर्माकरने अंतिम फेरीत स्थान मिळविल्याने भारताला पदकाच्या आशा निर्माण झाल्या आहेत . रिओ ऑलिंपिकमध्ये दीपा कर्माकर व्हॉल्ट प्रकारात 14.850 गुण मिळविले . पात्रता फेरीत ती आठव्या स्थानावर राहिल्याने अंतिम फेरीसाठी ती पात्र ठरली आहे . दीपा ही त्रिपुराची रहिवाशी आहे . दीपाने व्हॉल्ट प्रकारात पहिल्या प्रयत्नातच 15.100 गुणांची कमाई केली . तर दुसऱ्या प्रयत्नात दीपाने 14.600 गुण मिळविले . तिने आपल्या खेळाडू सर्वांनाच आश्चर्यचकीत केले . कॅनडाची जिम्नॅस्ट शॅलोन ओल्सेन हिच्याकडून तिला कडवी लढत मिळाली . पण , ती अंतिम फेरीत प्रवेश करण्यात अपयशी ठरली . महिलांच्या व्हॉल्ट प्रकाराची अंतिम फेरी 14 ऑगस्टला रात्री 11.15 वाजता खेळविली जाईल . दीपाच्या या कामगिरीचे कौतुक करण्यात येत आहे . दीपाचे अनइव्हन बार , बॅलन्सिंग बिम आणि फ्लोअर एक्सरसाईजमधील आव्हान संपुष्टात आले . दीपाने अनइव्हन बारमध्ये 11.666 , बॅलन्सिंग बिममध्ये 12.866 आणि फ्लोअर एक्सरसाईजमध्ये 12.033 गुण मिळविले ."
sports,अव्वल बॉक्सर फ्लॉईड मेवेदर याने दहाव्या फेरीत कॉनर मॅकग्रेगॉर याला ‘नॉक आउट’ पंच देत ‘सुपर फाइट’ लढत जिंकली . त्याचा कारकिर्दीमधील सलग ५०वा विजय ठरला . या विशेष लढतीसाठी मेवेदरने दोन वर्षांपूर्वी घेतलेला निवृत्तीचा निर्णय मागे घेतला होता . आयर्लंडच्या या मार्शल आर्टमधील स्टारविरुद्ध खेळताना मेवेदरला कुठलेच कष्ट पडले नाहीत . त्याने आपल्या लौकिकाला साजेसा खेळ करत लढतीवर निर्विवाद वर्चस्व राखले . दहाव्या फेरीत मेवेदरच्या डाव्या हाताच्या ‘हूक्स’च्या फटक्यांनी मॅकग्रेगॉर पुरता निष्प्रभ झाला आणि रिंगेच्या ‘रोप्स’वर पडला . त्या वेळी पंच रॉबर्ट बिर्ड यांनी हस्तक्षेप करून लढत थांबवली आणि मेवेदरला तांत्रिक गुणांवर विजयी घोषित केले . या लढतीनंतर मेवेदरने सलग ५०वा विजय मिळविल्यावर बॉक्सिंगमधून कायमस्वरूपी निवृत्त होत असल्याचे जाहीर केले .
sports,"भारताचा सलामीवीर गौतम गंभीरने नुकतीच सर्व प्रकारच्या क्रिकेटमधून निवृत्ती घेतली आहे . निवृत्तीनंतर तो काय करणार याची साऱ्यांनाच उत्सुकता आहे . काही दिवसांपूर्वी त्याने प्रशिक्षक होण्याची इच्छाही व्यक्त केली होती . अशातच एका संघाने त्याला प्रशिक्षकपदाचा मानही देऊ केला आहे . इंडियन प्रिमियर लीगमधील किंग्ज इलेव्हन पंजाब या संघाने त्याला ही ऑपर दिली आहे . किंग्ज इलेव्हन पंजाब त्याला ट्विटरवर पुढीव वाटचालीसाठी शुभेच्छा देत खेळांडूना प्रोत्साहन देण्यासाठी त्याची वाट पाहत असल्याचा संदेशही दिला आहे . त्याने फेसबुक आणि ट्विटरवरून व्हिडिओद्वारे निवृत्तीचा निर्णय जाहीर केला . "" आयुष्यातील हा सर्वांत कठिण निर्णय असून , हृदय कठोर करूनच आपण क्रिकेट कारकिर्द थांबविण्याचा निर्णय घेतला . ' असे गंभीरने म्हटले होते ."
entertainment,"गेल्या काही दिवसांपासून बॉलिवूडचा बादशहा शाहरुख खान याच्यापेक्षा त्याची लाडकी लेक सुहाना खानच्याच नावाची अधिक चर्चा आहे . भविष्यात अभिनेत्री बनण्याची स्वप्न बघणारी १७ वर्षीय सुहाना तिच्या सौंदर्याने सर्वांचे लक्ष वेधत आहे . गेल्याच आठवड्यात गौरी खानने डिझाइन केलेल्या ‘अर्थ’ रेस्तराँचे उदघाटन करण्यात आले . गौरीने डिझाइन केलेले हे मुंबईतील पहिलेच रेस्तराँ आहे . या उदघाटनाला शाहरुख आणि सुहाना या बाप - लेकीच्या जोडीने यजमानपद भूषवल होतं . वाचा : वजन कमी करण्याच्या प्रयत्नात झाला होता या अभिनेत्याचा मृत्यू सुहाना नेहमीच तिने केलेली फॅशन आणि लूकसाठी प्रसिद्धीच्या झोतात असते . रेस्तराँच्या उदघाटनप्रसंगीदेखील तिने टॅन्जेरीन बॉडी हगिंग ड्रेस घातला होता . यात सुहानाचे सौंदर्य अधिकच खुलून आले होते . मात्र , या ड्रेसच्या किंमतीने अनेकांच्याच भुवया उंचावल्या गेल्या होत्या . या ड्रेसची किंमत जवळपास ६०००० रुपये इतकी आहे . आता शाहरुखच्या लेकीसाठी ही काही मोठी रक्कम नाही म्हणा . पण याच कार्यक्रमात आलेल्या जॅकलीनकडे सुहानाच्या ड्रेसच्या तिप्पट किंमतीची बॅग होती . या स्लिंग बॅगची किंमत १८३००० रुपये असल्याचे कळते . रेस्तराँच्या उदघाटनावेळच्या लूकसाठी जॅकलीनने जवळपास साडे तीन लाख रुपये खर्च केले होते . जॅकललीने Bvlgari स्लिंग बॅग खांद्याला लावली होती जिची किंमत १८३००० रुपये इतकी आहे . तिने एम्ब्रॉयडरी कॉटन - पॉपिन असलेला फुल स्लीव्ज टॉप घातला होता . या टॉपची किंमत ४०७०० रुपये इतकी होती . या टॉपसोबत तिने ५२ हजारांपेक्षाही अधिक किंमत असलेला फ्लायर्ड हाय - लो स्कर्ट घातला होता . हा लूक पूर्ण करण्यासाठी तिने काळ्या रंगाचे शूज घातले होते ज्यांची किंमत जवळपास ३५ हजार रुपये इतकी आहे . या कार्यक्रमाला सोनम कपूर , अनिल कपूर , आलिया भट्ट , सिद्धार्थ मल्होत्रा , अर्जुन कपूर , फराह खान आणि इतरही काही बॉलिवूड सेलिब्रिटी उपस्थित होते ."
sports,"गतविजेता हैदराबाद आणि बेंगळूरु यांच्यामध्ये सलामीची लढत ; विराट कोहली पहिल्या पाच सामन्यांना मुकणार आयपीएलच्या दहाव्या हंगामाचा बिगूल आजपासून वाजायला सुरुवात होणार आहे . गतविजेता सनरायझर्स हैदराबादचा संघ आणि जायबंदी रॉयल चॅलेंजर्स बेंगळूरुच्या संघात बुधवारी सलामीची लढत रंगणार आहे . बेंगळूरुचा कर्णधार विराट कोहली हा खांद्याच्या दुखापतीमुळे जायबंदी असल्याने त्याला सुरुवातीच्या पाच सामन्यांना मुकावे लागणार आहे . त्याच्या जागी शेन वॉटसनकडे संघाची धुरा सोपवण्यात आली आहे . या सामन्यात हैदराबादचा कर्णधार डेव्हिड वॉर्नर आणि बेंगळूरुचा सलामीवीर ख्रिस गेल यांच्यातील द्वंद्व पाहण्यासाठी सारेच आतुर असतील . कोहली खेळणार नसल्याचा संघाला धक्का बसला आहेच , पण त्याचबरोबर पाठीच्या दुखापतीमुळे एबी डी’व्हिलियर्सही हैराण असून तो सलामीच्या सामन्याला मुकण्याची शक्यता आहे . त्याचबरोबर फॉर्मात असलेला लोकेश राहुल या हंगामात संघासाठी उपलब्ध नसेल . त्यामुळे सलामीच्या लढतीत ख्रिस गेलबरोबर सर्फराझ खान सलामीला येण्याची शक्यता आहे . सध्याच्या बेंगळूरुचा संघ पाहिला तर त्यामध्ये वॉटसन आणि गेल हेच सर्वात अनुभवी खेळाडू आहेत . भारतीय संघातून एकदिवसीय सामन्यांमध्ये चमक दाखवणारा केदार जाधव या हंगामात नेत्रदीपक कामगिरी करण्यासाठी सज्ज असेल . या हंगामात त्याला जास्त संधी मिळण्याची शक्यता असून या संधीचे तो सोने करतो का , हे पाहणे उत्सुकतेचे असेल . या हंगामात महागडा ठरलेला इंग्लंडचा वेगवान गोलंदाज टायमल मिल्स कशी कामगिरी करतो , यावर साऱ्यांच्या नजरा असतील . त्याचबरोबर इंग्लंडविरुद्धच्या सामन्यात सहा बळी मिळणवणारा फिरकीपटू युझवेंद्र चहलही आपली छाप पाडण्यासाठी सज्ज असेल . ऑस्ट्रेलियाचा ट्रेव्हिस हेड , सचिन बेबी आणि मनदीप सिंग या युवा खेळाडूंची कामगिरी पाहण्यासारखी असेल . बेंगळूरुच्या संघात श्रीनाथ अरविंद , स्टुअर्ट बिन्नी आणि पवन नेगी यांचा समावेश आहे . हैदराबादचा कर्णधार डेव्हिड वॉर्नरला भारताविरुद्धच्या कसोटी मालिकेत आपली छाप पाडता आली नव्हती . पण धरमशाला येथील अखेरच्या कसोटी सामन्यात त्याने अर्धशतक झळकावले होते . पण वॉर्नर हा धडाकेबाज फलंदाजीसाठी प्रसिद्ध आहे . त्यामुळे या आयपीएलमध्ये त्याच्याकडून तडाखेबंद फलंदाजीची साऱ्यांना अपेक्षा असेल . हैदराबादचा सलामीवीर शिखर धवनला भारताच्या संघातील स्थान टिकवता आले नसले तरी त्याने देवधर करंडक स्पर्धेत चांगली फलंदाजी केली होती . त्यामुळे या हंगामात दमदार कामगिरीच्या जोरावर भारतीय संघात स्थान मिळवण्यासाठी तो प्रयत्नशील असेल . डावखुरा अष्टपैलू युवराज सिंगही हैदराबादच्या ताफ्यात आहे . युवराजसह मोइसेस हेन्रीक्स , बेन कटिंग , ख्रिस जॉर्डन आणि अफगाणिस्थानचा मोहम्मद नबी या अष्टपैलूंवर हैदराबादची मदार असेल . बांगलादेशचा वेगवान गोलंदाज मिस्तफिझूर रहमान या सामन्यात दुखापतीमुळे खेळू शकणार नाही . पण तरीही त्यांच्याकडे आशीष नेहरा , भुवेनश्वर कुमार आणि बरिंदर सरण असे वेगवान गोलंदाजाचे त्रिकुट आहे . त्याचबरोबर संघात रशिद खानसारखा लेग स्पिनरही आहे . संभाव्य संघ रॉयल चॅलेंजर्स बेंगळूरु : शेन वॉटसन ( कर्णधार ) , विराट कोहली , सर्फराझ खान , सचिन बेबी , श्रीनाथ अरविंद , अवेश खान , स्टुअर्ट बिन्नी , युझवेंद्र चहल , अंकित चौधरी , इक्बाल अब्दुल्ला , केदार जाधव , मनदीप सिंग , पवन नेगी , हर्षल पटेल , टायमल मिल्स , तबरेझ शम्सी , अॅडम मिलने , ख्रिस गेल , ट्रॅव्हिस हेड , एबी डी’व्हिलियर्स , सॅम्युअल बद्री . सनरायझर्स हैदराबाद : डेव्हिड वॉर्नर ( कर्णधार ) , तन्मय अगरवाल , रिकी भुई , बिपुल शर्मा , शिखर धवन , एकलव्य द्विवेदी , दीपक हुडा , सिद्धार्थ कौल , भुवनेश्वर कुमार , आशीष नेहरा , अभिमन्यू मिथुन , मोहम्मद सिराज , नमन ओझा , विजय शंकर , बरिंदर सरण , प्रवीण तांबे , युवराज सिंग , केन विल्यमसन , रशीद खान , मुस्ताफिझूर रहमान , मोहम्मद नबी , बेन लॉलिन , ख्रिस जॉर्डन , मॉइझेस हेन्रिक , बेन कटिंग . वॉटसन बेंगळूरुचा हंगामी कर्णधार आयपीएलमधील रॉयल चॅलेंजर्स बेंगळूरु संघाच्या हंगामी कर्णधारपदी ऑस्ट्रेलियाचा अष्टपैलू खेळाडू शेन वॉटसन याची निवड करण्यात आली आहे . बेंगळूरुचा कर्णधार विराट कोहली आणि एबी . डी’व्हिलियर्स यांना दुखापतीमुळे आयपीएलच्या पहिल्या टप्प्यातील काही सामन्यांत खेळता येणार नाही . बेंगळूरुच्या संघाचे कार्याध्यक्ष अम्रीत थॉमस यांनी हंगामी कर्णधारपदी वॉटसनच्या नियुक्तीची माहिती दिली . ते म्हणाले , ‘‘खांद्याच्या दुखापतीमुळे कर्णधार विराट कोहली काही सामन्यांना मुकणार आहे . तंदुरुस्तीची परीक्षा दिल्यानंतर कोहलीचे संघातील स्थान निश्चित करण्यात येणार आहे . मी आशा करतो की तो लवकरच बरा होईल . त्याच्या अनुपस्थितीत वॉटसन संघाचे नेतृत्व सांभाळणार आहे . पाठीच्या दुखापतीमुळे डी’व्हिलियर्सही खेळणार नाही . ’’ मागील मोसमात सर्वाधिक बळी टिपणाऱ्या गोलंदाजांमध्ये वॉटसन तिसऱ्या स्थानावर होता . तो पुढे म्हणाला की , ‘‘वॉटसनची कामगिरी सर्वोत्तम झाली आहे आणि तो संघाचा चांगला मार्गदर्शक आहे . त्यामुळेच विराटच्या पुनरागमनापर्यंत कर्णधारपदासाठी तो आमच्यासमोर आदर्श पर्याय आहे . तसेच डी’व्हिलियर्स परतल्यानंतरही वॉटसनकडेच नेतृत्व राहणार आहे . ’’ यापूर्वी राजस्थान रॉयल्स संघाकडून खेळताना वॉटसनने दमदार अष्टपैलू कामगिरी केली होती . त्याचबरोबर आंतरराष्ट्रीय क्रिकेटचाही त्याच्याकडे दांगडा अनुभव आहे . त्यामुळे बेंगळुरूच्या नेतृत्वाची धुरा तो चांगल्यापद्धतीने हाताळू शकतो ."
sports,"या वर्षअखेरीस होणाऱ्या ऑस्ट्रेलिया दौऱ्यात भारत दिवस - रात्र कसोटी खेळणार नाही , असे भारतीय क्रिकेट नियामक मंडळाने ( बीसीसीआय ) सोमवारी क्रिकेट ऑस्ट्रेलियाला अधिकृतरीत्या कळवले . गेली दोन वर्षे ऑस्ट्रेलिया दौरा करणारा प्रत्येक संघ ऑस्ट्रेलियात दिवस - रात्र कसोटी खेळतोच असे चित्र आहे ; पण भारत दिवस - रात्र कसोटी खेळणार नाही , यावर "" बीसीसीआय ' ठाम राहिले आहे . क्रिकेट ऑस्ट्रेलियाने दौऱ्यातील ऍडलेड येथे होणारा पहिलाच कसोटी सामना दिवस - रात्र खेळवण्याची तयारी केली होती . भारतीय संघाचे मुख्य प्रशिक्षक रवी शास्त्री यांनीच या दिवस - रात्र कसोटीस विरोध केला होता . दिवस - रात्र कसोटी सामना खेळण्यासाठी किमान अठरा महिने तयारी करावी लागेल , असे कारण देत शास्त्री यांनी आपला विरोध व्यक्त केला होता . "" अजून एक वर्षाने आम्ही दिवस - रात्र कसोटी सामना खेळू , असे प्रशासक समितीने कळवले असल्यामुळे आम्ही ऑस्ट्रेलिया दौऱ्यात दिवस - रात्र कसोटी खेळू शकत नाही . सर्व सामने लाल चेंडूवरच खेळविले जातील , ' असे बीसीसीआयने क्रिकेट ऑस्ट्रेलियाला पाठवलेल्या पत्रात नमूद करण्यात आले आहे . भारतात दुलिप करंडकाचे सामने दिवस - रात्र खेळविले जात असले तरी , संघातील नियमित सदस्य असणाऱ्या चेतेश्वर पुजारा , मुरली विजय यांनाच गुलाबी चेंडूने खेळायची सवय आहे . ऑस्ट्रेलियाने मात्र मायदेशात खेळला गेलेला प्रत्येक दिवस - रात्र सामना जिंकला आहे ."
lifestyle,"रिलायन्स जिओ आणि त्याबरोबरच बाजारात सुरु असलेल्या स्पर्धेत आपला टिकाव लागावा यासाठी टेलिकॉम कंपन्या एकाहून एक ऑफर्स जाहीर करत आहेत . जिओ आणि एअरटेलने नुकतेच आपल्या काही प्लॅनमध्ये बदल केल्यानंतर आता व्होडाफनही या स्पर्धेत उतरली आहे . देशातील दुसरी मोठी टेलिकॉम कंपनी म्हणून ओळखल्या जाणाऱ्या व्होडाफोनतर्फे कायमच आपल्या यूजर्सना विविध प्लॅन्स देऊन खूश केले जाते . त्याचप्रमाणे व्होडाफोननेही आपल्या २ प्लॅनमध्ये बदल केले असून व्होडाफोनची सुविधा वापरणाऱ्यांसाठी ही आनंदाची बातमी आहे . या नव्या प्लॅनमुळे जिओ , आयडीया , एअरटेल आणि व्होडाफोन या कंपन्यांमध्ये पुन्हा एकदा जोरदार स्पर्धा निर्माण झाली आहे . व्होडाफोनचे हे प्लॅन व्होडाफोनच्या अधिकृत वेबसाईट आणि माय व्होडाफोन अॅपवर उपलब्ध असतील . व्होडाफोनने आपल्या ४५८ आणि ५०९ रुपयांच्या प्लॅनमध्ये बदल केले असून या प्लॅनमध्ये देण्यात येणारा डेटा वाढविण्यात येणार आहे . याबरोबरच या दोन्ही प्लॅनची वैधताही वाढविण्यात येणार आहे . ४५८ रुपयांच्या प्लॅनमध्ये आतापर्यंत ७० दिवसांची वैधता होती ती वाढवून ८४ दिवसांची मिळणार आहे . या प्लॅनमध्ये रोज १ जीबी डेटा मिळत होता ८४ दिवस वैधता झाल्याने आता त्याच किंमतीत ८४ जीबी डेटा मिळणार आहे . ५०९ रुपयांच्या प्लॅनमध्ये ८४ दिवसांची वैधता असल्याने ८४ जीबी डेटा मिळत होता . याची मर्यादा आता वाढविण्यात आली असून ५०९ रुपयांचे रिचार्ज करणाऱ्या ग्राहकांना ९१ दिवसांची वैधता आणि ९१ जीबी डेटा मिळणार आहे . एअरटेलने नुकतेच आपले प्लॅन बदलले आहेत . १९९ रुपयांच्या प्लॅनमध्ये आधी केवळ पहिल्या महिन्याला १ जीबी ३ जी डेटा मिळत होता . मात्र आता एअरटेलने त्याच किंमतीत कायम १ जीबी डेटा देणार असल्याचे सांगितले आहे . ३४९ च्या प्लॅनमध्ये ग्राहकांना १ जीबी डेटा देण्यात येणार होता मात्र आता रोज २ जीबी डेटा दिला जातो . ४४८ च्या प्लॅनची वैधता ८२ दिवस कऱण्यात आली आहे . जिओनेही आपल्या काही प्लॅन्समध्ये बदल केले आहेत . १ जीबी डेटाच्या प्लॅनची किंमत कंपनीने ६० रूपयांवरून ५० रूपयांवर आणली आहे . तर २८ जीबी डेटाचा प्लॅन १९९ ऐवजी आता १४९ रूपयात मिळणार आहे . या प्लॅनची व्हॅलिडीटी २८ दिवस असेल . ७०जीबी डेटा प्लॅनदेखील आता ३९९ ऐवजी ३४९ रूपयांमध्ये उपलब्ध होणार आहे . या प्लॅनची व्हॅलिडीटी ७० दिवसांची आहे ."
sports,"काबूल ( अफगाणिस्तान ) - अफगाणिस्तानने आपल्या पहिल्या कसोटी क्रिकेट सामन्यासाठी फिरकी गोलंदाजांना पसंती दिली आहे . भारताविरुद्ध १४ जूनपासून होणाऱ्या या सामन्यासाठी त्यांनी मुजीब उर रहमान , अमिर हमजा , रशिद खान आणि झहिर खान या चार फिरकी गोलंदाजांना संघात स्थान दिले आहे . मुजीब आणि रशिदला आयपीएलचा अनुभव आहे . १९ वर्षांखालील विश्वकरंडक स्पर्धेत उपांत्य फेरी गाठणाऱ्या संघातील १९ वर्षीय झहीर बोटाच्या दुखापतीमुळे आयपीएल खेळू शकला नाही . डावखुरा फिरकी गोलंदाज हमजाने देशांतर्गत स्पर्धेत सर्वाधिक गडी बाद केले आहे . अफगाणिस्तानने त्याच वेळी बांगलादेशाविरुद्धच्या टी - २० मालिकेसाठी युवा खेळाडूंवर विश्वास टाकला आहे . कसोटी संघातील केवळ पाच खेळाडू टी - २०साठी निवडण्यात आले आहे . या दोन्ही संघांचे नेतृत्व असघर स्टॅनिकझई करणार आहे . संघ पुढीलप्रमाणे टी - २० - असघर स्टॅनिकझई ( कर्णधार ) , नजीब तराकई , उस्मान घनी , महंमद शहजाद , मुजीब उर रहमान , नजिबुल्ला झद्रान , समिउल्ला शेनवारी , शफिकुल्ला , दावरिश रसुली , महंमद नाबी , रशिद खान , गुलबदिन नैब , करिम जनत , शर्फुद्दिन अश्रफ , शापूर झद्रान , अफताब आलम कसोटी - असघर स्टॅनिकझई ( कर्णधार ) , जावेद अहमदी , एहसानुल्ला , महंमद शहजाद ( यष्टिरक्षक ) , मुजीब उर रहमान , नासिर जमाल , रहमत शाह , हशमतुल्ला शाहिदी , अफसर झझाई , महंमद नाबी , रशिद खान , अमिर हमजा , सय्यद शिरझाद , यामिन अहमदझाई , वफादार , झहिर खान ."
entertainment,"नागराज मंजुळेच्या सैराट चित्रपटामुळे रिंकू राजगुरु हे नाव संपूर्ण महाराष्ट्राला परिचित झाले आहे . अगदी लहान पोराला विचारलं तरी रिंकू कोण आहे ते सांगेल . रिंकू राजगुरु या नावाने परिचित असलेल्या या अभिनेत्रीचे खरे नाव काही वेगळेच आहे . याबाबत तिला एका मुलाखतीदरम्यान विचारले असता रिंकू म्हणाली , माझं खरं नाव प्रेरणा राजगुरु आहे . पण प्रेरणा या नावाने मला कोणी ओळखत नाहीत . रिंकू हे माझे टोपणनाव आहे . केवळ घरीच नाहीतर शाळेतसुद्धा मला रिंकू म्हणूनच हाक मारली जाते . पण आता माझी ओळख आर्ची अशीच झाली आहे , असे रिंकू म्हणाली . रिंकूच्या शाळेच्या दाखल्यावर तिचे नाव प्रेरणा राजगुरु आहे . पण घरच्यांनी लाडाने ठेवलेल्या रिंकू या नावानेच शाळेतील सर्व शिक्षक , मित्रमैत्रिणी हाक मारतात ."
sports,"सध्याच्या तरुणांमध्ये नाईट - आऊट ही संकल्पना आता चांगलीच परिचयाची झाली आहे . अनेकदा तरुण - तरुणी आपल्या मित्रांसोबत एखाद्या ठिकाणी जमून रात्र जागवत धमाल - मस्ती करतात . मात्र अशाच प्रकारे नाईट - आऊट करणं श्रीलंकेच्या खेळाडूला चांगलचं महागात पडलं आहे . नाईट - आऊटचं कारण देत ठरलेल्या वेळेत हॉटेलवर न परतल्यामुळे श्रीलंकन क्रिकेट बोर्डाने जेफ्री वांडरसेला एका वर्षासाठी निलंबीत केलं आहे . EspnCricinfo या संकेतस्थळाने दिलेलेल्या माहितीनुसार , वेस्ट इंडिज आणि श्रीलंका यांच्यातील सेंट लुशिया येथे खेळवण्यात आलेल्या दुसऱ्या कसोटी सामन्यादरम्यान हा प्रकार घडला आहे . नाईट - आऊट करताना ठराविक वेळेत हॉटेलमध्ये न परतल्याने वांडरसेला निलंबनाच्या शिक्षेला सामोरं जावं लागलं आहे . श्रीलंकन क्रिकेट बोर्डाने प्रसिद्धीपत्रकाद्वारे या शिक्षेची माहिती दिली आहे . वर्षभराच्या काळात फिरकीपटू वांडरसे श्रीलंकेकडून कोणत्याही प्रकारे क्रिकेट खेळू शकणार नाहीये . संघाची शिस्त मोडणाऱ्या प्रत्येक खेळाडूवर कठोर कारवाई करण्याचा पवित्रा लंकन क्रिकेट बोर्डाने घेतला आहे . त्यात नाईट - आऊटसारख्या ठिकाणी क्रिकेटपटू चुकीच्या लोकांच्या संपर्कात येण्याची शक्यता असते , यासाठी जेफ्री वांडरसेला निलंबनाची शिक्षा सुनावण्यात आली आहे ."
entertainment,"भारतीय क्रिकेट नियामक मंडळाने ( BCCI ) इंग्लंड कसोटी मालिकेतील पहिले १४ दिवस भारतीय खेळाडूंना आपापल्या पत्नींपासून दूर राहण्यास बजावले होते . त्यानंतरही अनुष्का शर्मा भारतीय संघासोबत दिसून आली . त्यानंतर नेटीझन्सने बीसीसीआय आणि विराट कोहलीवर टीका केली आहे . उद्या भारतीय संघ लॉर्डसवर दुसरा कसोटी सामना खेळणार आहे . त्यापूर्वी लंडनमध्ये विराटसेनेने येथील भारतीय दुतावासाला भेट दिली . बीसीसीआयने भारतीय दुतावासाला भेट दिल्याचा फोटो ट्विटरवर पोस्ट केला आहे . त्यामध्ये भारतीय संघासोबत कर्णधार विराट कोहलीची पत्नी अनुष्का शर्माही दिसत आहे . त्यावरून नेटीझन्सनी खिल्ली उडवली आहे . या फोटोमध्ये विराट कोहलीची पत्नी अनुष्काला पहिल्या रांगेचा मान देण्यात आला आणि कसोटी संघाचा उपकर्णधार अजिंक्य रहाणेला शेवटी चौथ्या रांगेत ठेवल्याने नेटिझन्सने चांगलेच संतापलेले . खेळाडूंच्या पत्नी अशा भेटींवेळी का उपस्थित असतात , अनुष्का भारतीय संघाची सदस्य आहे का ? असाही प्रश्न विचारण्यात आला आहे . सोशल मीडियावर पुन्हा एकदा अनुष्का शर्माला ट्रोल केले जात आहे . अनुष्का शर्मा पहिल्या रांगेत तर उपकर्णधार अजिंक्य शेवटच्या का ? असा प्रश्न सोशल मीडियावर विचारला जातोय . तसेच अनुष्का शर्मा भारतीय संघाची सदस्य आहे का ? असाही प्रश्न काही जणांनी उपस्थित केला आहे . अनुष्का शर्माशिवाय भारतीय संघातील खेळाडूंच्या पत्नी का दिसत नाही ? भारतीय संघ परदेश दौऱ्यावर गेला आहे की हानिमूनला ? असे प्रश्न सोशल मीडियावर नेटीझन्स विचारत आहेत . पहिल्य कसोटी सामन्यात भारतीय संघाला ३१ धावांनी पराभवाचा सामना करावा लागला होता . पाच कसोटी सामन्यांच्या मालिकेत यजमान इंग्लंडने १ - ० ने आघाडी घेतली आहे . बुधवारी दुसरा कसोटी सामना खेळवला जात आहे ."
entertainment,"ज्येष्ठ अभिनेते विजय चव्हाण यांच्या निधनानंतर अनेकांनीच त्यांना श्रद्धांजली देत आपले लाडके विजूमामा गल्याचं म्हणज शोक व्यक केला . कलाविश्वाती बऱ्याच मंडळींनीही विजूमामांच्या जाण्याचं दुःख व्यक्त केलं . अशा या दुःखाच्या प्रसंगी दिग्दर्शक सचिन कुंडलकर यांची पोस्ट मात्र एका वादळाच्या रुपात येऊन ठाकली . विजय चव्हाण आजारी असताना कोणी त्यांची भेट घेण्यासाठी गेलं होतं का , असं म्हणत त्यांनी या कलाकार मंडळींना खोचक सवाल केला . वुजय चव्हण यांचा उल्लेख ‘मामा’ म्हणून करत त्यांच्याशी नातं जोडू पाहणारे त्यांच्या आजारपणात कुठे होते , असं विचारणाऱ्या सचिन कुंडलकर यांच्या या प्रश्नाच उत्तर आता कलाकारांनी त्यांच्याच शैलीीत देण्यास सुरुवात केली आहे . अभिनेता जितेंद्र जोशीने कुंडलकर यांची पोस्ट शेअर करत , त्याला उत्तर देत लिहिलं आहे , “सचिन कुंडलकर , क़ाय कमाल लिहिता हो तुम्ही पण गंमत अशी की बोले तैसा चाले त्याची वंदावी पाऊले असे म्हणतात परंतु ती संधी तुम्ही आम्हाला देउच्च शकत नाही कारण विजय चव्हाण यांना आम्ही ‘मामा’ म्हटलेलं तुम्हाला चालत नाही परंतु सुमित्रा भावेंना तुम्ही एकेरी नावाने हाक न मारता ‘मावशी’ म्हणता आणि महेश एलकुंचवारांचा उल्लेख महेश’दा’ असा करता . बरं कसंय ना कि हे आम्हाला लहानपणापासून शिकवलंय आमच्या घरच्यांनी ज्याला आम्ही संस्कार असं म्हणतो त्यानुसार आमच्या घरी कामाला येणाऱ्या बाईला सुद्धा मावशी आणि रिक्शा टॅक्सी वाल्या वयस्कर गृहस्थाला अत्यंत सहजतेने काका / मामा म्हणतो आणि हे कुणीतरी बळजबरी केली म्हणून नव्हे तर तसा भाव आमच्या मनात प्रकट होतो आपोआप . तुम्ही अभ्यासू आणि होऊ घेतलेले विचारवंत आहात म्हणून आणखी खोलात जाऊन् याचा विचार केल्यास असे लक्षात येते की ‘बाप राखुमादेवीवरु’ असं म्हणणाऱ्या ज्ञानोबारायांना आम्ही ‘माऊली’ म्हणतो . साधी मुक्ताबाई परंतु आमच्या तोडून् ‘मुक्ताई’ म्हणत त्या भावंडांच्या आणखी जवळ जाण्याचा प्रयत्न करतो . तर अशी परंपरा आणि संस्कार लाभलेले आम्ही ‘भारतीय’ तुमच्या त्या फ्रांस आणि इटली मधे जाऊन सुद्धा तिथल्या एखाद्या गोऱ्याला uncle / aunty असेच संबोधतो कारण ते आम्हाला आपसुक येतं आणि आम्हाला त्याची लाज वाटत नाही . ” आपल्याला मिळालेले संस्कार , रंगभूमीवर निःस्वार्थपणे काम करणारे विजूमामा यांच्याशी असलेलं नातं , त्यांचं अमूल्य योगदान या सर्व गोष्टींकडे जितेंद्रने लक्ष वेधलं . माझी मुलगी स्पृहा , सई , पर्ण यांना आपली मुलगी आतापासूनच आत्या / मावशी म्हणून हाक मारते असं म्हणत ही बाब संस्कारांची आहे , हा मुद्दा जितेंद्रन निकषाने अधोरेखित केला . या पोस्टच्या शेवटी त्याने सचिन यांना आपण काल ( शुक्रवारीच ) उत्तर देणार असतो , असंही स्पष्ट केलं . मुख्य म्हणजे या पोस्टच्या शेवटी जितेंद्रचे शब्द तीक्ष्ण झाले असून , त्यातून कुंडलकरांवर थेट निशाणा साधला गेल्याचं कळत आहे . वाचा : सचिन कुंडलकर , आरोप करायच्या आधी वस्तुस्थिती तर बघा ; आदेश बांदेकरांचा सल्ला दरम्यान , जितेंद्रपूर्वी अभिनेते आदेश बांदेकर यांनीही सचिन कुंडलकर यांच्या या पोस्टवर आपली प्रतिक्रिया दिली होती . गेल्या अनेक वर्षांपासून मराठी चित्रपटसृष्टी गाजवणारे ज्येष्ठ अभिनेते विजय चव्हाण यांचे शुक्रवारी पहाटे निधन झाले . विजय चव्हाण हे गेल्या काही दिवसांपासून आजारी होते . “चव्हाण यांच्या आजाराची बातमी उद्धव ठाकरेंना समजली . तसंच त्यांना श्वसनाचा विकार असल्याचंही त्यांना कळलं . त्यानंतर त्यांनी मला आवश्यक ती मदत तातडीनं करण्यास सांगितलं . त्यांना मुलुंड येथील फोर्टिस रुग्णालयात दाखल करण्यापूर्वी मी त्यांची भेट घेतली . त्यांच्या तब्येतीची विचारपूस केली . तसंच त्यांना श्वसनाचा आजार असल्यानं आवश्यक असलेलं अडीच लाख रुपयांचं ऑक्सिजन काँन्सस्ट्रेशन मशिनदेखील घेऊन दिलं” , असं ते लोकसत्ता ऑनलाईनला दिलेल्या माहितीत म्हणाले होते . तेव्हा आता या सर्व प्रकरणावर सचिन कुंडलकर काही उत्तर देणार का , हे पाहणं महत्त्वाचं ठरणार आहे ."
sports,"इंग्लंडविरुद्धच्या दुसऱ्या कसोटी सामन्यात सामनावीर पुरस्काराचा मानकरी ठरलेला भारतीय कर्णधार विराट कोहलीने आपल्या कारकिर्दीतील उत्तुंग अशी भरारी घेतली आहे . नुकत्याच जाहीर झालेल्या आंतरराष्ट्रीय क्रिकेट परिषदेच्या ( आयसीसी ) कसोटी फलंदाजांच्या क्रमवारीत त्याने चौथे स्थाप प्राप्त केले आहे . ट्वेन्टी - २० क्रिकेटमधील फलंदाजांच्या क्रमवारीत सध्या कोहली अग्रस्थानावर आहे , तर एकदिवसीय फलंदाजांच्या क्रमवारीत तो दुसऱ्या स्थानावर आहे . मात्र कसोटी क्रमवारीत दहाव्या स्थानापेक्षा अधिक उंची त्याने कधीच गाठली नव्हती . विशाखापट्टणमला झालेल्या दुसऱ्या कसोटीत कोहलीने अनुक्रमे १६७ आणि ८१ धावा केल्या . ही कसोटी भारताने २४६ धावांनी जिंकली . त्यामुळेच कोहलीला चौथे स्थान गाठता आले . याशिवाय प्रथमच त्याने ८०० गुणांचा टप्पा गाठला . ही कामगिरी करणारा तो ११वा भारतीय फलंदाज ठरला आहे . कोहलीने चेंडू कुरतडला ; इंग्लंडच्या सायंदैनिकाचा आरोप दक्षिण आफ्रिकेचा कर्णधार फॅफ डय़ू प्लेसिस चेंडू कुरतडल्याप्रकरणी दोषी आढळण्याचे प्रकरण ताजे असताना भारतीय संघाचा कर्णधार विराट कोहलीवर अशाच स्वरूपाचा आरोप इंग्लंडमधील एका सायंदैनिकाने केला आहे . मात्र आंतरराष्ट्रीय क्रिकेट परिषदेच्या ( आयसीसी ) नियमांनुसार या दाव्यात तथ्य नसल्याचे स्पष्ट झाले आहे . राजकोट कसोटीदरम्यान कोहलीने तोंडातील मिंटद्वारे चेंडूची स्थिती बदलण्याचा प्रयत्न केला , असा आरोप दैनिकाने केला आहे . मात्र यासंदर्भात इंग्लंड संघाने कोणत्याही स्वरूपाची तक्रार दाखल केलेली नाही , तसेच यावर प्रतिक्रिया देण्यास नकार दिला . चेंडूच्या स्थितीसंदर्भात प्रतिस्पर्धी कर्णधार किंवा खेळाडू यांच्याविरोधात तक्रार असेल तर आयसीसीच्या नियमानुसार सामना संपल्यानंतर पाच दिवसांच्या आत दाखल करणे आवश्यक असते . राजकोट कसोटी १३ नोव्हेंबरला संपली . त्यानंतरच्या विश्रांती कालावधीनंतर झालेली विशाखापट्टणम् कसोटीही झाली . इंग्लंड संघाला कोहलीबाबत कोणतीही तक्रार नसल्याने याप्रश्नी पडदा पडला आहे ."
sports,"सानिया मिर्झाला ऑलिंपिक पदक लक्ष्य योजनेतून ( टार्गेट ऑलिंपिक पोडियम स्कीम - टॉप्स ) वगळण्यात आले आहे . तिच्यासह पाच कुस्तीगीर आणि दोन बॉक्सरनाही डच्चू देण्यात आला आहे . सानिया सध्या गरोदरपणामुळे टेनिसपासून दूर आहे . त्यामुळे तिला साह्य मिळणार नाही हे अपेक्षितच होते . दरम्यान , ए . धारुन आणि मोहन कुमार यांचा टॉप्समध्ये समावेश करण्यात आला आहे . आता या योजनेअंतर्गत 192 क्रीडापटूंना साह्य दिले जात आहे . देवेंद्रो सिंग आणि एस . सरजूबाला देवी या बॉक्सरना वगळण्यात आले आहे . सध्या या योजनेत 35 ऍथलिटस् , 31 नेमबाज , 26 पॅरा स्पोर्टस् , 21 बॉक्सर , 15 तिरंदाज आणि 10 बॅडमिंटनपटूंना साह्य लाभत आहे ."
entertainment,"‘एकुलती एक’ या चित्रपटातून रुपेरी पडद्यावर पदार्पण करणाऱ्या सिध्दार्थ मेननने कमी वेळातच तरूणींना आपल्या प्रेमात पाडले . ‘पोपट’ , ‘हॅप्पी जर्नी’ , ‘स्लॅमबुक’ , ‘राजवाडे अॅण्ड सन्स’ , ‘पोश्टर गर्ल’ या हिट चित्रपटातून त्याने प्रेक्षकांचे निखळ मनोरंजन केले . ‘इथेच टाका तंबू’ या मालिकेत नकारात्मक भूमिका साकारत तो त्याच्या चॉकलेट बॉय इमेजच्या चौकटीतून बाहेर पडला . चित्रपटांमधून आपल्या फिमेल फॅन्सवर जादू करणाऱ्या या अभिनेत्याने वर्षभरापूर्वी लग्न करून अनेक मुलींचे हृदय तोडलं . पण तुम्हाला माहितीये का ज्याप्रमाणे ‘पोश्टर गर्ल’मध्ये सिद्धार्थ सोनालीच्या प्रेमात पडला होता , तिला आपल्या प्रेमात पाडण्यासाठी त्याने अनेक शक्कलही लढवल्या , त्याचप्रमाणे पुर्णिमाचे प्रेम मिळवण्यासाठीही सिद्धार्थला दिव्य पार करावी लागली होती . सिद्धार्थ मेननने गेल्याच वर्षी पुर्णिमा नायरशी लग्न केलं . साऊथ इंडियन पद्धतीने त्यांचा विवाहसोहळा पार पडला होता . विशेष म्हणजे पुर्णिमा हेच सिद्धार्थचं पहिलं आणि शेवटचं क्रश . शाळेत असतानाच सिद्धार्थ तिच्या प्रेमात पडला होता . मला त्यावेळी तिच्यात सुंदर आणि निरागस मुलगी दिसली होती . माझ्या मनातील तिची ही छबी आजही तशीच कायम आहे . मी आणि पुर्णिमा एकाच शाळेत होतो . पण , ती माझ्यापेक्षा दोन वर्षांनी लहान असल्यामुळे आमचे वर्ग वेगळे होते . त्यामुळे वर्गात समोरासमोर बाकांवर बसून नजरानजर होण्याची संधी आम्हाला मिळाली नाही . त्यामुळे कधीतरी शाळेच्या आवारात ती दिसली की मी तिच्याकडे पाहत बसायचो . ती संस्कृत शिकण्यासाठी एका क्लासला जायची . योगायोगाने मीसुद्धा त्याच क्लासला जात होतो . पण आमच्या वेळा वेगवेगळ्या होत्या . ऐरवी तिला कधी पाहायला मिळत नव्हते म्हणून तिच्यासोबत अधिकाधिक वेळ घालवण्यासाठी मी क्लासमध्ये माझी वेळ बदलून घेतली . मी अजून काही क्लासेस लावलेत असं खोट सांगून तिच्या बॅचमध्ये अॅडमिशन मिळवलं . त्यामुळे सगळ्यांना प्रश्न पडला की , हा ज्युनिअरच्या बॅचमध्ये कसं काय आला ? पण मी फक्त तिच्यासाठी गेलो होतो . नंतर शाळेतून बाहेर पडल्यानंतर तिचा आणि माझा काहीच संपर्क राहिला नाही . मी तिला तेव्हा कधी माझ्या मनातल्या भावना सांगितल्या नाहीत आणि तिच्या मनात माझ्याबद्दल काही होत का हेसुद्धा मला माहित नव्हतं . नंतर फेसबुक , बीबीएम आल्यानंतर अखेर २०१३ मध्ये ती मला पुन्हा भेटली . तेव्हा मी सर्व काही सांगून टाकलं . मी तुझ्यासाठी संस्कृतची बॅच बदलून घेतली होती असं सांगितल्यानंतर तिला आश्चर्याचा धक्का बसला . तिला यातलं काहीच माहित नव्हतं . खरंतर तिलाच काय पण माझ्या आई - वडिलांना , मित्रांनाही मी असं काही केलं होतं हे माहित नव्हतं . त्यामुळे आता सर्वांनाच माझं हे गुपित पहिल्यांदाच कळणार आहे . सोशल मीडियामुळे सिद्धार्थ आणि पुर्णिमाची रेशीमगाठ जुळल्याचं म्हटलं तर चुकीचं ठरणार नाही . चैताली गुरव , chaitali . gurav @ indianexpress . com"
entertainment,"अभिनेत्री अश्विनी भावे यांच्या ‘मांजा’ या चित्रपटाचा मोशन पोस्टर नुकताच प्रदर्शित करण्यात आला आहे . आधी प्रदर्शित झालेले टिझर पोस्टर सर्व प्रेक्षकांना भावले . पण मोशन पोस्टर चित्रपटाबद्दलची उत्सुकता वाढवतो . मोशन पोस्टरमध्ये असणारा गूढ व्हिसलचा आवाज आणि पालक व मुलांमधील विसंवाद यांना अधोरेखित करणारी टॅगलाईन ‘रेशमाच्या नात्याला संवादाची धार’ या गोष्टींमुळे मोशन पोस्टर अधिक प्रभावी वाटतो . ‘मांजा’ चित्रपटाच्या मोशन पोस्टरनंतर अश्विनीच्या चाहत्यांची उत्सुकता शिगेला पोहोचली आहे . मोठ्या पडद्यावर एका चिंतीत आईच्या भूमिकेतून अश्विनी भावे यांनी या चित्रपटातून पुनरागमन केलं आहे . अश्विनी भावे सोबतच या चित्रपटात ‘बालक पालक’ फेम रोहित फाळके आणि ‘डान्स इंडिया डान्स’ फेम सुमेध मुद्गलकर देखील यात प्रमुख भूमिकेत दिसणार आहे . त्यामुळे प्रेक्षकांची या चित्रपटाबद्दलची उत्कंठा अजूनच वाढली आहे . ‘मांजा’ चित्रपटाची कथा , पटकथा आणि दिग्दर्शन , दिग्दर्शक जतिन वागळे यांनी केले आहे . तर , पहिल्यांदाच त्रिलोक मल्होत्रा आणि के . आर . हरीश या हिंदी सिनेसृष्टीतील निर्मात्यांनी या चित्रपटाची इंडिया स्टोरीज या बॅनरखाली निर्मिती केली आहे . एमएफडीसी प्रस्तुत मांजा हा चित्रपट २१ जुलैला प्रदर्शित होणार आहे . नितीन केणी आणि मनीष वसिष्ट यांची एमएफडीसी ही कंपनी मराठी चित्रपट निर्मिती आणि वितरण या क्षेत्रात कार्यरत आहे ."
sports,"चीनची भिंत भेदत दोन दशकांनंतर आशियाई क्रीडा स्पर्धेतील महिला हॉकीमध्ये अंतिम फेरी गाठण्याची किमया साधणारा भारतीय संघ शुक्रवारी जपानला हरवून तब्बल तीन तपांनंतर सुवर्णपदकावर नाव कोरण्यासाठी उत्सुक आहे . २०१४ च्या इन्चॉन आशियाई स्पर्धेत कांस्यपदक पटकावणाऱ्या भारताने गुरुवारी रोमहर्षक लढतीत चीनचा १ - ० असा पराभव केला आणि अंतिम फेरी गाठली . याआधी १९९८ च्या बँकॉक आशियाई क्रीडा स्पर्धेत भारताने अंतिम फेरी गाठली होती . मात्र कोरियाकडून पराभूत झाल्यामुळे उपविजेतेपदावर समाधान मानावे लागले होते . महिला हॉकीमध्ये भारताने एकमेव आशियाई सुवर्णपदक १९८२मध्ये दिल्लीत जिंकले होते . आतापर्यंतच्या नऊ आशियाई स्पर्धामध्ये भारतीय महिला संघाने एक सुवर्ण , एक रौप्य आणि तीन कांस्य अशी पाच पदकांची कमाई केली आहे . जागतिक क्रमवारीत भारत नवव्या स्थानावर आहे , तर जपान १४ व्या स्थानावर आहे . त्यामुळे भारताचे या सामन्यात पारडे जड मानले जात आहे . साखळीत अपराजित राहताना भारतीय संघाने इंडोनेशिया ( ८ - ० ) , कझाकस्तान ( २१ - ० ) , कोरिया ( ४ - १ ) आणि थायलंड ( ५ - ० ) यांना पराभूत केले . या स्पर्धेत भारताचा बचावसुद्धा अप्रतिम होता . आतापर्यंतच्या तीनशे मिनिटांच्या खेळात प्रतिस्पर्धी संघाला फक्त एकमेव गोल नोंदवता आला आहे . दीप ग्रेस एक्का , दीपिका , गुर्जित कौर , सुनीता लाक्रा आणि रीना खोखर यांनी बचाव फळीत महत्त्वाची भूमिका बजावली . संपूर्ण स्पर्धेतील उत्तम कामगिरीचे श्रेय बचावफळीला द्यायला हवे . फक्त बलाढय़ कोरियाला आमच्याविरुद्ध एकमेव गोल साकारता आला आहे . हीच कामगिरी अंतिम फेरीत खेळताना आमच्यासाठी आत्मविश्वास उंचावणारी आहे . – शोर्ड मरिन , भारताचे प्रशिक्षक"
lifestyle,"महिला नोकरीसाठी बाहेर पडण्याचे प्रमाण सध्या मोठे आहे . पुण्या - मुंबईसारख्या शहरांबरोबरच इतर शहर आणि खेड्यांतही महिला नोकरी करताना दिसतात . कुटुंब आणि नोकरी करताना त्यांची तारेवरची कसरतच होते . याचा परिणाम अनेकदा त्यांच्या आरोग्यावरही होतो . त्यामुळे ही कसरत करत असताना महिलांनी काही गोष्टी मुद्दाम लक्षात ठेवायला हव्यात . तर मग घर , जॉब , आणि स्वतःची काळजी हे सर्व एका वेळी कसे बरं साधता येईल हे पाहूया . १ . दुसऱ्या दिवशीच्या स्वयंपाकाची काही तयारी आदल्या दिवशी करून ठेवावी . यात डाळी भिजत घालणे , कडधान्य भिजवून ठेवणे , भाज्या निवडून ठेवणे हे करता येईल . २ . शक्यतो स्वतःच्या डब्यात पोळी बरोबर भाजी ऐवजी उसळी घेणे , ज्यामुळे स्टॅमिना जास्त राहील . ३ . आपल्या बरोबर एखादं फळ , चिक्की , गुळशेंगदाणा लाडू , राजगिरा वडी हे कायम ठेवावे . भूक लागली असं वाटल्यास पटकन तोंडात टाकता येतं . ४ . दोन दिवसातून एकदा तरी नारळ पाणी प्यावे . ५ . आहारात दूध , पनीर , दही , ताक यांचा समावेश आवर्जून करावा . ६ . अनेक महिला घरातील कामे , इतरांचे डबे भरणे आणि स्वत्ःचे आवरणे या घाईत नाष्ता न करता बाहेर पडतात . मात्र सकाळी आवर्जून पोटभर खाणे अत्यंत गरजेचे आहे . ७ . सकाळी उठल्यावर स्वयंपाकाची तयारी करता करता चहा न घेता एक फळ आवर्जून खावे . ८ . संध्याकाळी घरी आल्यानंतर स्वयंपाकाची तयारी करताना लिंबु सरबत घ्यावे . त्यामुळे शरीराला आवश्यक असणारी अॅंटीऑक्सिडंटस मिळतील व ताजेतवाने वाटेल . ९ . वेळेचे नियोजन करून आपली सर्व कामे करावीत . दुसऱ्या दिवशीच्या वेळांचे व कामाचे नियोजन आदल्या दिवशी करावे . त्यामुळे खाण्यापिण्यावर परिणाम होणार नाही . १० . रोज झोपताना कडधान्य आठवणीने भिजत घालावीत . सकाळी उठल्यावर कुकरला लावून त्याची भाजी / उसळ पटकन होते व डब्यात सर्वांना देता येते . ११ . तरुण मुलींना कॅल्शियमबरोबरच आयर्नची नितांत गरज असते . पाळी सुरु झाल्यानंतर सुरुवातीपासूनच जर त्या मुलीच्या पौष्टीक खण्यापिण्याकडे लक्ष दिले गेले तर पुढे पाळीचे त्रास होत नाहीत . १२ . पौगंडावस्था आणि तरुण वयोगटातील मुली बऱ्याचदा आपल्या दिसण्याबद्दल खूप जागरूक असतात . यातून बऱ्याच मुली विचित्र आहार पद्धती अवलंबतात . काहीच न खाणे , फक्त फळे खाणे , बाजारातील शेक पिऊन वजन कामी ठेवणे असे प्रयत्न त्या करत असतात . या सगळ्या दिसण्याच्या गडबडीत त्या स्वतःच पोषण करायला विसरून जातात . आणि ज्या वया मध्ये पोषणाची अधिक गरज असते त्याच वयात त्या शरीराला चांगले घटक देत नाहीत . या वयात साठवलेले कॅल्शियम म्हातारपणी उपयोगी येत असते . अभ्यास , नोकरी , कुटुंब अशा वेगवेगळ्या गोष्टींचा परिणाम शरीरावर होताच असतो . म्हणून योग्य आहार या वयातमध्ये घेणं अतिशय महत्वाचे आहे . १३ . मेनोपॉझच्या वयोगटात महिलांना कॅल्शियम गरजेचे असतेच पण त्याबरोबरच प्रथिनांचीही तितकीच आवश्यकता असते . या वयातील महिलांना मधुमेहासारखे इतर आजार असतील तर त्यांनी विशेष काळजी घेणे आवश्यक आहे . आहारा बरोबर त्यांना मानसिक आधाराची अत्यंत गरज असते . सकाळी नाश्त्याला उपयोगी होतील अशी एक पटकन होणारी व बरेच प्रकार होतील अशी पाककृती . रात्री दलिया + मूग डाळ + उडीद डाळ भिजवावे . सकाळी आलं लसूण कोथिंबीर मिरची घालून वाटावे . लगेच या मिश्रणाचे डोसे , उत्तपे , वडे , आप्पे , इडल्या असे पदार्थ बनवू शकता . श्रुती देशपांडे , आहारतज्ज्ञ"
entertainment,"बॉलीवूडचा सुपरस्टार सलमान खानच्या सुलतान चित्रपटाची सध्या तिकीटबारीवर विक्रमी घोडदौड सुरू आहे . बॉलीवूडकर देखील सुलतान चित्रपटाचे कौतुक करताना दिसत आहेत . नुकतेच अभिनेता रणवीर सिंगने पॅरिसमध्ये सुलतान चित्रपट पाहिला . यावेळी सुलतानच्या बेबी को बेस पसंद है आणि लगे ४४० वोल्ट गाण्यांवर थिरकण्याचा मोह रणवीरला आवरता आला नाही . त्याने चित्रपटाच्या स्क्रिनिंग सुरू असतानाच गाण्यांवर बेधुंद होऊन नाचण्यास सुरूवात केली . उपस्थितांनाही रणवीरच्या नृत्याला जोरदार प्रतिसाद दिला . रणवीर सध्या पॅरिसमध्ये ‘बेफीक्रे’ या आपल्या आगामी चित्रपटाच्या चित्रीकरणात व्यस्त आहे . त्याने आपल्या दैनंदिन वेळापत्रकातून वेळ काढून पॅरिसमधील एका चित्रपटगृहात सुलतान चित्रपट पाहिला . सुलतानच्या गाण्यावर थिरकतानाचे रणवीरचे व्हिडिओ सध्या सोशल मीडियावर चर्चेचा विषय झाले असून , ट्विटरवर # RanveerwatchesSultan हा हॅशटॅग देखील ट्रेंडमध्ये होता . सोशल मीडियावर व्हायरल झालेले रणवीरचे व्हिडिओ -"
entertainment,"स्टार प्रवाहच्या ‘शतदा प्रेम करावे’ या लोकप्रिय मालिकेत एक नवीन ट्विस्ट आला आहे . या मालिकेतल्या सायली या भूमिकेत स्नेहा शहाच्या ऐवजी आता ज्ञानदा रामतीर्थकर ही अभिनेत्री दिसणार आहे . अल्लड , अवखळ असलेली सायली ही भूमिका ज्ञानदा कशी साकारणार हे पाहणं औत्सुक्याचं ठरणार आहे . अल्लड प्रेमाची अबोल गोष्ट ‘शतदा प्रेम करावे’ या मालिकेत उलगडली आहे . या मालिकेनं अल्पावधीतच प्रेक्षकांच्या मनात घर केलं . उन्मेष आणि सायली यांच्या नात्याला आता प्रेमाची किनार लाभते आहे . त्या दोघांमध्ये हळवं नातं निर्माण होऊ लागलं आहे . मात्र , सायलीची भूमिका साकारणारी स्नेहा शहा काही कारणानं या मालिकेत काम करू शकणार नाही . तिची जागा आता अभिनेत्री ज्ञानदा रामतीर्थकर घेत आहे . या मालिकेतून ज्ञानदाचं स्टार प्रवाहवर पदार्पण होत आहे . वाचा : मराठी बिग बॉसच्या घरात ‘खंडोबा’ ? सायलीची भूमिका साकारण्याविषयी ज्ञानदा म्हणाली , ”शतदा प्रेम करावे’ची कथा खूपच रंजक आहे . अभिजित साटम , अमिता खोपकर , प्रिया मराठे हे माझे आवडते कलाकार आहेत . त्याच मालिकेसाठी मला विचारणा झाल्यावर मी लगेच होकार दिला . सायलीच्या भूमिकेलाही खूप कंगोरे आहेत . त्यामुळे ही भूमिका करायलाही नक्की मजा येईल . या भूमिकेसाठी मी खूप उत्सुक आहे . स्टार प्रवाहच्या ‘अग्निहोत्र’ आणि ‘राजा शिवछत्रपती’ या मालिका मी नियमितपणे पहायचे . ‘शतदा प्रेम करावे’चं टायटल साँग मला प्रचंड आवडलं . स्टार प्रवाहबरोबर काम करायला मिळावं अशी इच्छाही होतीच . ‘शतदा प्रेम करावे’ च्या रुपानं ती पूर्ण होत आहे . यासाठी स्टार प्रवाहचे आणि सोबा फिल्म्सचे अनेक आभार . ’ उन्मेष आणि सायलीच्या नात्याचं पुढे काय होणार आणि सायलीची भूमिका ज्ञानदा कशी साकारणार हे पाहणं औत्सुक्याचं ठरणार आहे . सोमवार ते शनिवार रात्री ८ वाजता ही मालिका स्टार प्रवाहवर प्रेक्षकांना पाहता येणार आहे ."
sports,"फिरकीपटू विजय गोहिलचे पाच बळी ; दुसऱ्या डावात हैदराबाद ७ बाद १२१ डावखुरा फिरकीपटू विजय गोहिलने हैदराबादचा दुसऱ्या डावात अर्धा संघ गारद केल्यामुळे मुंबईला उपांत्य फेरीत पोहोचण्याची नामी संधी मिळाली आहे . उपांत्यपूर्व फेरीच्या लढतीत मुंबईने हैदराबादपुढे विजयासाठी २३२ धावांचे आव्हान ठेवले आहे . पाच बळी मिळवत गोहिलने हैदराबादचे कंबरडे मोडले असून त्यांची चौथ्या दिवसअखेर ७ बाद १२१ अशी स्थिती आहे . त्यामुळे पाचव्या दिवशी तीन बळी मिळवल्यास मुंबईचा संघ उपांत्य फेरीत मजल मारू शकतो . रविवारच्या ३ बाद १०२ धावांवरून पुढे खेळताना मुंबईने सलामीवीर प्रफुल्ल वाघेलाला ( २८ ) लवकर गमावले . पण त्यानंतर कर्णधार आदित्य तरे आणि सिद्धेश लाड यांनी संघाला सुस्थितीत आणण्याचा प्रयत्न केला . तरेने नऊ चौकारांच्या जोरावर ५७ धावांची खेळी साकारली , या सामन्यातील त्याचे हे दुसरे अर्धशतक आहे . तरे बाद झाल्यावर सिद्धेशने मुंबईला दोनशे धावांसमीप पोहोचवले . सिद्धेशने सहा चौकारांच्या जोरावर ४७ धावा केल्या . हैदराबादच्या ३५ अवांतर धावांच्या मदतीने मुंबईने दुसऱ्या डावात २१७ धावा करत हैदराबादपुढे २३२ धावांचे आव्हान ठेवले . हैदराबादकडून मध्यमगती गोलंदाज मोहम्मद सिराजने पाच बळी मिळवले . या आव्हानाचा पाठलाग करताना हैदराबादच्या फलंदाजांना जास्त काळ खेळपट्टीवर राहता आले नाही , अपवाद फक्त बालचंदर अनिरुद्धचा . अनिरुद्ध प्रत्येकी एक चौकार आणि षटकाराच्या जोरावर नाबाद ४० धावांवर खेळत आहे . गोहिलने यावेळी भेदक मारा करत हैदराबादच्या फलंदाजांना चकित केले . हैदराबादचा कर्णधार आणि अनुभवी फलंदाज एस . बद्रीनाथसह त्याने एकूण पाच फलंदाजांना माघारी धाडत मुंबईसाठी विजयाचा महामार्ग बनवला . सामन्याच्या पाचव्या आणि अखेरच्या दिवशी मुंबई किती झटपट विजयाला गवसणी घालते याकडे साऱ्यांचे लक्ष लागलेले असेल , त्याचबरोबर अनिरुद्ध हा मुंबईच्या मार्गात किती काळ अडसर बनून राहतो , हे पाहणे उत्सुकतेचे असेल . संक्षिप्त धावफलक"
entertainment,"हृतिक रोशन आणि सुझान खान हे बॉलिवूडमधलं प्रसिद्ध जोडपं २०१६ मध्ये विभिक्त झालं . १७ वर्षांचा संसार मोडून दोघांनी घटस्फोट घेतला . खरं तर विभिक्त होण्याचा निर्णय बॉलिवूडच काय पण हृतिकच्या चाहत्यांसाठीही धक्कादायक होता . एकमेकांवर कोणतेही आरोप प्रत्यारोप न करता हे दोघं विभक्त झाले . मात्र विभक्त होण्याचं कारण दोघांनीही कोणाला कळू दिलं नाही . गेल्या काही वर्षांत कंगनाच्या आरोपांमुळे हृतिक वादात सापडला पण , त्यावेळीदेखील सुझान हृतिकच्या पाठी खंबीरपणे उभी राहिली . एक नातं संपुष्टात आलं तरी या दोघांनी आपल्यातील मैत्रीचं नातं मात्र कायम ठेवलं . आता हे दोघंही पुन्हा एकत्र येण्याचा विचार करत आहे . घटस्फोट घेतल्यानंतर या दोघांनी पुन्हा लग्न करण्याचा विचार केला असल्याचं ‘टाइम्स ऑफ इंडिया’नं म्हटलं आहे . केवळ मुलांसाठी आता हृतिक सुझान पुन्हा लग्न करण्याचा निर्णय घेणार असल्याचं म्हटलं जात आहे . या जोडप्याला रिहान आणि रिदान अशी दोन मुलं आहे . घटस्फोटानंतर मुलांवर कोणताही परिणाम होऊ नये यासाठी दोघंही जमेल तसा वेळ मुलांसोबत एकत्र घालवत होते . अनेकदा दोघांनी मुलांसाठी आपल्यातली अढी बाजूला केली होती होती . अखेर दोन वर्षांनंतर हे जोडपं एकत्र येणार म्हटल्यावर चाहतेही खूश झाले आहेत . मात्र या दोघांनीही यावर कोणतीही अधिकृत प्रतिक्रिया दिली नाही . तरीही या दोघांनी एकत्र यावं अशी इच्छा चाहत्यांनीदेखील व्यक्त केली आहे ."
sports,"तिसऱ्या एकदिवसीय सामन्यात ऑस्ट्रेलियावर १६ धावांनी मात सिडनी - कसोटी मालिका जिंकणाऱ्या ऑस्ट्रेलियाला एकदिवसीय मालिकेत इंग्लंडविरुद्ध हार पत्करावी लागली आहे . इंग्लंडने तिसऱ्या सामन्यात रविवारी ऑस्ट्रेलियाचा १६ धावांनी पराभव करून पाच सामन्यांची मालिका खिशात घातली . प्रथम फलंदाजी करताना इंग्लंडने जोस बटलरच्या नाबाद शतकी खेळीच्या जोरावर ६ बाद ३०२ धावा केल्या . त्यानंतर ऑस्ट्रेलियाला ५० षटकांत ६ बाद २८६ असे रोखून विजय मिळविला . जोस बटलरने मोक्याच्या वेळी झळकावलेले शतक आणि गोलंदाजांनी केलेल्या नियोजनबद्ध माऱ्यामुळे इंग्लंडला एकदिवसीय मालिका जिंकता आली . मार्क्स स्टोईनिसने अखेरच्या षटकापर्यंत ऑस्ट्रेलियाच्या आशा पल्लवित ठेवल्या होत्या . मात्र , ‘डेथ ओव्हर’मध्ये मार्क वूड आणि ख्रिस वोक्स यांनी अचूक मारा करून ऑस्ट्रेलियाला विजयापासून दूर ठेवले . प्रथम फलंदाजी करताना एकवेळ ६ बाद १८९ असे अडचणीत असताना बटलर आणि वोक्स यांनी सातव्या विकेटसाठी नाबाद ११३ धावांची भागीदारी करून इंग्लंडचे आव्हान भक्कम केले . बटलरने अखेरच्या चेंडूवर कारकिर्दीमधील पाचवे शतक साजरे केले . त्यानंतर त्याने स्मिथचा घेतलेला झेलही इंग्लंडच्या विजयात महत्त्वाचा ठरला . आव्हानाचा पाठलाग करताना पुन्हा एकदा ॲरॉन फिंच तुफान खेळला . पण , डेव्हिड वॉर्नर , कॅमेरून व्हाईट झटपट बाद झाल्यामुळे ऑस्ट्रेलियाच्या आव्हानावर मर्यादा आल्या . त्यानंतर कर्णधार स्मिथ , स्टाईनिस यांनी ऑस्ट्रेलियाला आशा दाखवल्या . पण , इंग्लंडच्या अचूक गोलंदाजीसमोर त्यांचेही काही चालले नाही . संक्षिप्त धावफलक इंग्लंड ६ बाद ३०२ ( जोस बटलर नाबाद १०० - ८३ चेंडू , ६ चौकार , ४ षटकार , ख्रिस वोक्स नाबाद ५३ , जोश हेझलवूड २ - ५८ ) वि . वि . ऑस्ट्रेलिया ५० षटकांत ६ बाद २८६ ( ॲरॉन फिंच ५२ , मिशेल मार्श ५५ , मार्क्स स्टोईनिस ५६ , स्टिव्ह स्मिथ ४५ , मार्क वूड २ - ४६ , ख्रिस वोक्स २ - ५७ )"
entertainment,"सैफ अली खानची मुलगी सारा अली खान बॉलिवूडमध्ये पदार्पण करण्यास सज्ज झाली असून ती ‘केदारनाथ’ आणि ‘सिम्बा’ या चित्रपटाच्या माध्यमातून प्रेक्षकांच्या भेटीला येणार आहे . विशेष म्हणजे साराचे चित्रपट प्रदर्शित होण्यापूर्वीच ती लोकप्रिय झाली आहे . त्यामुळे तिच्याविषयी जाणून घेण्याची चाहत्यांना उत्सुकता असल्याचं दिसून येतं . यातच तिने बॉलिवूडमधील एक लोकप्रिय अभिनेत्यासोबत लग्न करण्याची इच्छा व्यक्त केली आहे . चित्रपट दिग्दर्शक करण जोहरच्या ‘कॉफी विद करण’च्या सेटवर साराने वडील सैफअली खानसोबत हजेरी लावली होती . यावेळी तिने अभिनेता रणबीर कपूरसोबत लग्न करण्याची इच्छा व्यक्त केली आहे . हा भाग लवकरच प्रसारित होणार असून त्यापूर्वी ‘स्टार वर्ल्ड’ने एक व्हिडिओ शेअर केला आहे . या शोमध्ये करणने साराला कोणासोबत लग्न करायला आवडेल ? आणि कोणत्या अभिनेत्याला डेट करायला आवडेल ? असे प्रश्न विचारले . त्यावर उत्तर देत ‘रणबीरसोबत लग्न करण्याची इच्छा असून कार्तिक आर्यनला डेट करायला आवडेल’ , असं साराने सांगितलं . ‘सोनू के टिटू की स्वीटी’ या चित्रपटामध्ये कार्तिक आर्यन झळकला आहे . दरम्यान , सैफनेदेखील त्याचा होणारा जावई कसा असावा याविषयी त्याचं मत मांडल्याचं पाहायला मिळालं . सध्या या दोघा बापलेकीचा व्हिडिओ व्हायरल होत असून यात ते धमाल करताना दिसत आहेत ."
entertainment,"बॉलीवूडमधील निर्माता करण जोहर जुळ्या मुलांचा पिता झाला आहे . करण जोहरला सरोगसीच्या माध्यमातून पुत्र आणि कन्यारत्नाची प्राप्ती झाली आहे . करण जोहरच्या मुलांच्या जन्माची नोंदणी शुक्रवारी करण्यात आली आहे . या नोंदणीमध्ये वडिल म्हणून करण जोहरचे नाव आहे . मात्र यामध्ये आईच्या नावाचा उल्लेख करण्यात आलेला नाही . एक मुलगा आणि एक मुलगी अशी करणच्या मुलांची जन्म नोंदणी करण्यात आली आहे . करण जोहरच्या मुलांचा जन्मदिवस ७ फेब्रुवारी असल्याचे नोंदीमध्ये नमूद करण्यात आले आहे . मुंबईच्या अंधेरीतील मसरानी रुग्णालयात करण जोहरच्या दोन मुलांचा जन्म झाला आहे . करण जोहरचा जवळचा मित्र आणि बॉलीवूड अभिनेता शाहरुख खानचा तिसरा मुलगा असलेल्या अबरामचा जन्मदेखील मसरानी रुग्णालयात झाला होता . जून २०१३ मध्ये शाहरुखला तिसऱ्या अपत्याची प्राप्ती झाली होती . यानंतर जून २०१६ मध्ये अविवाहित असलेल्या तुषार कपूरला सरोगसीच्या माध्यमातून पुत्ररत्नाची प्राप्ती झाली होती . जन्म नोंदणीनुसार करण जोहरच्या नावाची नोंद मुलांचे वडिल म्हणून करण्यात आली आहे . मात्र आईच्या नावाचा रकाना रिकामा सोडण्यात आला आहे , अशी माहिती पालिकेच्या अधिकाऱ्यांनी दिली आहे . करण जोहर सध्या कामानिमित्त लंडनमध्ये आहे . काही दिवसांपूर्वी करण जोहरच्या ‘अॅन अनसुटेबल बॉय’ या आत्मचरित्राचे प्रकाशन झाले होते . यामध्ये करण जोहरने वडिल बनण्याची इच्छा व्यक्त केली होती . त्यावेळी करण जोहरने मूल दत्तक घेण्याची किंवा सरोगसीच्या माध्यमातून वडिल होण्याची इच्छा व्यक्त केली होती . करण जोहरने या संपूर्ण प्रकरणावर अद्याप कोणतेही भाष्य केलेले नाही . यासोबतच बॉलिवूडमधूनही यावर कोणतीही प्रतिक्रिया आलेली नाही ."
lifestyle,"मध्यम वयात शारीरिकदृष्टय़ा तंदुरुस्त महिलांमध्ये उतारवयात स्मृतिभ्रंश होण्याचा धोका ९० टक्क्यांनी कमी होत असल्याचा दावा एका अभ्यासात करण्यात आला आहे . तर क्वचित व्यायाम करणाऱ्या महिलांच्या तुलनेने तंदुरुस्त महिलांमध्ये सरासरी अकरा वर्षांनंतर स्मृतभ्रंश विकसित होतो , असेही या अभ्यासात आढळले आहे . या अभ्यासात आढळून आलेले परिणाम सकारात्मक आहेत . मध्यम वयात दयाच्या आरोग्याबाबत योग्य काळजी घेतल्यास स्मृतिभ्रंश टाळता येते किंवा प्रलंबित करता येतो असे स्वीडनच्या गोथनबर्ग विद्यापीठातील हेलेना होर्डर यांनी म्हटले . याबाबत अधिक अभ्यास करणे गरजेचे असून व्यायाम करण्यास सुरुवात केल्याने त्याचा प्रभाव स्मृतिभ्रंशावर होतो का , त्याचप्रमाणे आयुष्यातील कोणत्या टप्प्यातील तंदुरुस्त असणे स्मृतिभ्रंशाविरोधात अधिक परिणामकारक आहे , याबाबत अधिक अभ्यास करण्याची गरज आहे , असेही होर्डर यांनी म्हटले . हा अभ्यास न्यूरोलॉजी नियतकालिकात प्रसिद्ध करण्यात आला आहे . यासाठी सरासरी १९१ महिलांच्या सायकल चालविण्याच्या क्षमतेचा अभ्यास करण्यात आला . यावेळी त्यांच्या दयाच्या क्षमतेची चाचणी करण्यात आली . त्यांच्या क्षमतेनुसार त्यांचे तीन गटात विभाजन करण्यात आले . या महिलांना पुढील ४४ वर्षांसाठी अभ्यास करण्यात आला आणि त्यांची स्मृतिभ्रंशासाठी सहा वेळा चाचणी घेण्यात आली . यातील ४४ महिलांमध्ये स्मृतिभ्रंश विकसित झाल्याचे आढळले . शारीरिकदृष्टय़ा तंदुरुस्त महिलांमध्ये पाच टक्के तर माफक प्रमाणात तंदुरुस्त महिलांमध्ये २५ टक्क्यांनी आणि तंदुरुस्त नसणाऱ्या ३२ टक्के महिलांमध्ये स्मृतिभ्रंशाचे निदान झाले . या अभ्यासातून शारीरिकदृष्टय़ा तंदुरुस्त महिलांमध्ये स्मृतिभ्रंश होण्याचा धोका ९० टक्क्यांनी कमी असल्याचे आढळले . ज्या महिलांनी काही अडचणींमुळे नियमित व्यायाम करणे थांबविले त्यातील ४५ टक्के मिंहलांमध्ये उतारवयात स्मृतिभ्रंश विकसित झाला . हा अभ्यास कमी महिलांवर करण्यात आला असून या सर्व महिला स्वीडनमधील होत्या , त्यामुळे याबाबतीत अधिक अभ्यासाची गरज असल्याचे होर्डर यांनी सांगितले ."
lifestyle,"लग्न हा मुला - मुलींच्या आयुष्यातील एक महत्त्वाचा टप्पा . आयुष्याच्या या नव्या टप्प्यात पाऊल टाकताना हल्ली मुला - मुलींना अनेक प्रश्न सतावत असतात . यातही मुलींना जास्त अपेक्षा असल्याचे पाहायला मिळते . मी तर नोकरी करते , त्याच्या इतकाच वेळ घराबाहेर असते , घरातल्या इतरही जबाबदाऱ्या पार पाडते मग त्यालाही काही गोष्टी यायलाच हव्यात , असे त्यांचे मत असते . शादी डॉट कॉम या मॅट्रिमोनियल साईटने नुकतेच एक सर्वेक्षण केले . अनेक भारतीय मुलींना आपल्या संभाव्य नवऱ्याला जेवण बनवता येते का हे जाणून घेणे महत्त्वाचे असल्याचे या सर्वेक्षणातून समोर आले आहे . मुलींनी मुलांच्या मागणीला हो म्हणावे यासाठी कोणत्या गोष्टी आवश्यक आहेत हे माहिती करुन घेणे महत्त्वाचे आहे . ऑनलाईन पोलमध्ये ६८०० जणांकडून ( ४७ टक्के महिला आणि ५३ टक्के पुरुष ) प्रतिक्रिया घेण्यात आल्या होत्या . जोडीदाराला निवडताना इच्छुकांनी हो म्हणण्याआधी कोणते महत्त्वाचे तीन प्रश्न विचारले हे सर्वेक्षणामध्ये जाणून घेण्यात आले . यामध्ये ३६ टक्के महिलांनी मुलगा वेगळा राहतो की एकत्र कुटुंबपद्धती आहे असे विचारले तर ३० टक्के मुलींनी माझ्या करिअरला तुझा पाठिंबा आहे का असे विचारले . याशिवाय आश्चर्याची गोष्ट म्हणजे २६ टक्के महिलांनी जेवण बनवता येईल का , असे विचारले . मात्र पुरुषांच्याबाबत ही आकडेवारी काहीशी वेगळी होती . ३६ टक्के पुरुषांनी तुला माझ्या कुटुंबाबरोबर राहण्याची इच्छा आहे का , तर ३४ टक्के पुरुषांनी लग्नानंतर नोकरी करण्याचा विचार आहे का असे विचारले . तर केवळ १९ टक्के पुरुषांनी मुलींना जेवण बनवता येते का असे विचारले . सर्वेक्षण करण्यात आलेले महिला आणि पुरुष २५ ते ३४ वयोगटातील होते . यावेळी पुरुष आणि महिलांना तुम्ही कोणत्या गोष्टीमुळे विरुद्ध लिंगी व्यक्तीकडे आकर्षित होता , असे विचारले असता अतिशय आश्चर्यकारक उत्तरे मिळाली . दोन्ही गटाकडून दिसणे हा महत्त्वाचा मुद्दा वाटत असल्याचे सांगितले गेले . ६४ टक्के पुरुषांना दिसणे महत्त्वाचे वाटते तर ५३ टक्के मुली मुलांच्या दिसण्याला महत्त्व देतात . याशिवाय करिअरमधील यश २१ टक्के मुलींना आणि समान आवडीनिवडी असणे २३ टक्के मुलींना महत्त्वाच्या वाटते ."
entertainment,"हिंदी चित्रपटसृष्टीतील दिग्गज अभिनेते ओम पुरी यांनी ६ जानेवारी रोजी शेवटचा श्वास घेतला . या दिग्गज अभिनेत्याच्या निधनामुळे निर्माण झालेली पोकळी भरून काढणे कोणत्याच अभिनेत्याला शक्य नाही . त्यांची उपस्थिती आता फक्त त्यांच्या कामाच्या माध्यमातून जीवंत राहिली आहे . ते असे एक रत्न होते , जे आता फक्त सिनेमाघरांत जाऊन पाहता येईल . त्यांचा शेवटचा चित्रपट असलेला ‘मि . कबाडी’ येत्या ८ सप्टेंबरला सर्वत्र प्रदर्शित होईल . वाचा : किकूची सूचक किक ! , राम रहिम सिंगला शिक्षा दिल्यावर ‘एमएसजी’रहित चायनीजचा आस्वाद… ओम पुरी यांची पहिली पत्नी सीमा कपूर यांचे लेखन आणि दिग्दर्शन असलेला ‘मि . कबाडी’ एक व्यंगपूर्ण कॉमेडी आहे . जेव्हा ‘कबाडीवाला’ श्रीमंत होतो तेव्हा तो कसा आपल्या पैशाचा देखावा करतो आणि अन्य करोडपती सारखा राहतो . तसेच , तो कशाप्रकारे आपल्या उद्योगाचा विस्तार करतो हे या चित्रपटात दाखवण्यात आलेय . वाचा : अक्षयचा ‘हा’ चित्रपट असेल २०१८ मधील सर्वात मोठा ‘ब्लॉकबस्टर’ ओम पुरींव्यतिरीक्त अन्नू कपूर , विनय पाठक , सारिका , सतीश कौशिक , बिजेंद्र काला , कशिश वोरा , उल्का गुप्ता , राजवीर सिंग यांच्याही चित्रपटात भूमिका आहेत . या चित्रपटासाठी सतीश कौशिक यांनी ओम पुरींच्या अर्ध्या भागाच्या डबिंगचे काम पूर्ण केले आहे ."
lifestyle,"नुकताच लाँच झालेल्या OnePlus 6 चं फेस अनलॉक हे फीचर पूर्णपणे बोगस असल्याचा दावा करणारा एक व्हिडिओ समोर आलाय . एका युजर्सनं या फोनची फेस अनलॉक प्रणाली ही किती कमकुवत आहे ते एका व्हिडिओ प्रात्यक्षिकातून दाखवून दिल्यानं या फीचरच्या विश्वासहार्यतेवर प्रश्नचिन्ह उभं राहिलं आहे . OnePlus 6 हा बहुप्रतिक्षीत फोन नुकताच लाँच झाला . या फोनमध्ये अनेक हटके फीचर्सचा समावेश करण्यात आला आहे . त्यातलं एक फीचर म्हणजे फेस अनलॉक होय . पण @ rikvdujin या ट्विटर हँडलवरून एक व्हिडिओ पोस्ट करण्यात आलाय , ज्यात युजरनं हा फोन प्रिंट कटआऊट समोर धरून तो अनलॉक करून दाखवला आहे . ‘ही प्रणाली सुरक्षेच्या दृष्टीनं कमकुवत आहे . मानवी चेहऱ्याची अगदी कृष्णधवल प्रिंट या फोनसमोर धरली तरी तो अनलॉक होऊ शकतो’ असा दावा या व्यक्तीनं केला आहे . गेल्यावर्षी जेव्हा आयफोन X लाँच करण्यात आला होता त्यावेळीदेखील अनेकांनी त्याच्या फेस आयडी फीचरवर प्रश्नचिन्ह उभं केलं होतं . OnePlus 6 फोनमधील या फीचरच्या अपयशाचा व्हिडिओ सोशल मीडियावर व्हायरल झाल्यानंतर अनेक वेबसाईटनं याबद्दल कंपनीला विचारलं तेव्हा कंपनीनं स्पष्टीकरण दिलं . ‘आम्ही ग्राहकांच्या सोयीसाठी हे फीचर तयार केलं आहे , पण प्रश्न सुरक्षेचा असेल तर युजर्सनं पासवर्ड , पीन किंवा फिंगर प्रिंट अशा पर्यायाचा फोन लॉक करण्यासाठी वापर करावा . बँकिंग किंवा अन्य महत्त्वाच्या अॅपसाठी फेस अनलॉक हे फीचर योग्य नाही . आम्ही आमची सुरक्षा आणि तंत्रज्ञान प्रणाली सुधारण्याचा प्रयत्न करत आहोत . लवकरच यावर आम्ही मार्ग काढू’ असं स्पष्टीकरण कंपनीनं दिलं आहे ."
sports,"देशांतर्गत क्रिकेट भक्कम करण्यासाठी ज्युनियर क्रिकेट भक्कम असणे आवश्यक असते . सौरभ गांगुलीच्या तांत्रिक समितीने भारतीय क्रिकेटचा हा पाया अधिक सक्षम करण्यासाठी पुढील ( २०१८ - १९ ) मोसमासाठी १९ आणि २३ वर्षांखालील ज्युनियर राष्ट्रीय क्रिकेट स्पर्धा रणजी क्रिकेटच्या धर्तीवर घेण्याची शिफारस केली . देशांतर्गत क्रिकेटचा गतमोसम संपल्यानंतर सहभागी झालेल्या संघाचे कर्णधार आणि प्रशिक्षकांच्या परिषदेत मांडण्यात आलेल्या सूचनानंतर तांत्रिक समितीने पुढील मोसमात होणाऱ्या विविध स्पर्धांमध्ये काही माफक बदल केले . सर्वोच्च न्यायालयाच्या सूचनेनंतर बिहार आणि नॉर्थईस्टकडील संघांना स्थान देण्यात आले . तसेच यंदाची रणजी स्पर्धा तीनऐवजी चार गटांत होईल . स्पर्धांच्या क्रमवारीतही बदल करण्याचा प्रस्ताव मांडण्यात आला , त्यानुसार रणजीऐवजी विभागीय दुलीप करंडक स्पर्धेने मोसमाची सुरवात होईल . रणजी स्पर्धेची साखळी स्पर्धा होईल , त्यानंतर मुश्ताक अली ट्वेन्टी - २० स्पर्धा आणि त्यानंतर रणजी बाद फेरीचे सामने सुरू होतील . दुलीप करंडक प्रकाशझोतात देशात अजून कसोटी क्रिकेटचा सामना प्रकाशझोतात खेळवण्याचे धाडस करण्यात आले नसले तरी यंदाही दुलीप करंडक स्पर्धा प्रकाशझोतात खेळवण्यात येतील . त्यासाठी कुकाबुरा बनावटीचे चेंडू वापरण्यात येतील . इराणी करंडकाबाबत संभ्रम तांत्रिक समितीच्या प्रस्तावांची माहिती बीसीसीआयने ई - मेलद्वारे प्रसिद्ध केली . यात पुढील मोसमात स्पर्धांची क्रमवारी देण्यात आली , परंतु त्यामध्ये इराणी करंडकाचा उल्लेख करण्यात आलेला नाही . बीसीसीआयकडे चौकशी केल्यानंतर त्यांनी जेवढे बदल करण्यात आले तेवढीच माहिती देण्यात आल्याचे सांगितले . वास्तविक बदल नसला तरी क्रमवारी देताना सर्व स्पर्धांचा उल्लेख करायला हवा होता , असे मत क्रिकेट वर्तुळात व्यक्त करण्यात आले . असे होतील बदल रणजी स्पर्धेसाठी चार गट , साखळी सामन्यांनंतर उपउपांत्यपूर्व फेरीपासून बाद फेरी . होम आणि अवे धर्तीवर सामने . १९ आणि २३ वर्षांखालील ज्युनियर क्रिकेटसाठीही रणजी क्रिकेटची रचना . दुलीप करंडक , विजय हजारे करंडक ( वनडे ) , रणजी साखळी सामने , मुश्ताक अली ट्वेन्टी - २० रणजी बाद फेरी , देवधर करंडक या क्रमवारीनुसार यंदाचा मोसम होणार . मुश्ताक अली ट्वेन्टी - २० सुपर लीगनंतर उपांत्य आणि अंतिम फेरी . दुलीप करंडक स्पर्धा कुकाबुरा बनावटीच्या गुलाबी चेंडूंनी प्रकाशझोतात होणार रणजी स्पर्धेतील प्रत्येक गटातून एकेक संघ . देवधर करंडक स्पर्धाही चार संघांची . प्रत्येक रणजी गटातील एकेक संघ बिहार , नॉर्थईस्ट संघांना रणजी क्रिकेट स्पर्धेत स्थान ."
lifestyle,"उंटीणीचे दूध हे मधुमेह , स्वमग्नता , संधिवात यावर गुणकारी असते , असा दावा नॅशनल रीसर्च सेंटर ऑन कॅमल या बिकानेर येथील संस्थेचे संचालक डॉ . एन . व्ही . पाटील यांनी केला आहे . त्यांनी सांगितले , की उंटीणीच्या दुधात प्रथिने , जीवनसत्त्वे व अँटी ऑक्सिडंट अधिक असतात , त्यामुळे ते गुणकारी ठरते . गाय किंवा बकरीच्या दुधापेक्षा उंटीणीच्या दुधाची चव वेगळी असते . त्याचा वापर औषधासाठी केला जातो . त्यामुळे या दुधाचा खप वाढला आहे . २०१६ - १७ मध्ये संस्थेकडून स्वमग्नता व मतिमंद अशा १०८ मुलांवर उंटीणीच्या दुधाचा प्रयोग करण्यात आला असता त्यांच्यात ३० . २२ टक्के सुधारणा दिसून आली . उपचारापूर्वीच्या मुलांच्या ७५ गुणांकाच्या मुलात ४३ ते ५८ टक्के सुधारणा दिसून आली . तर ९० गुणांक असलेल्या मुलांमध्ये ३४ टक्के सुधारणा दिसून आली . देशात उंटांची संख्या ४ लाख असून त्यातील ८२ टक्के राजस्थानात आहेत . त्यांची संख्या कमी होत चालली आहे . उंटीणीचे दूध गुणकारी असूनही त्याची निर्यात करण्यात अडचणी आहेत , शिवाय अमूल कंपनीशी याबाबत चर्चा सुरू आहे . उंटीणीच्या दुधातून २०१७ - १८ मध्ये ११ . ९८ लाखांचा महसूल मिळाला होता तो २०१३ - १४ मध्ये ३ . ३७ लाख होता . उंटीणीच्या कच्च्या व पाश्चारीकरण केलेल्या दुधाचा खप २०१३ - १४ पासून अनुक्रमे ७९ टक्के व १११ टक्के वाढला आहे . उंटीणीच्या दुधाला देशातून मागणी वाढत आहे . २०१३ - १४ मध्ये ५०८८ लिटर दूध विकले गेले तर २०१७ - १८ मध्ये ९१२४ लिटर दूध विकले गेले होते . c"
lifestyle,"धुम्रपान करणे हे आरोग्यासाठी धोक्याचे असते हे आपल्यातील अनेकांना माहित आहे . मात्र धुम्रपान करणाऱ्या व्यक्तीच्या आसपास वावरणेही धोक्याचे असते हे लक्षात घ्यायला हवे . जागतिक आरोग्य संघटनेने ३१ मे हा दिवस जागतिक तंबाखू विरोधी दिन म्हणून साजरा करण्याचे ठरविले . सिगारेट ओढणाऱ्यांना फुफ्फुसाचा कर्करोग , सीओपीडी , काळा दमा होण्याचा धोका जास्त असतो . मात्र याबरोबरच धुम्रपान करणाऱ्या लोकांच्या आसपास असणाऱ्यांनाही त्या धुराने आरोग्याच्या समस्या उद्भवण्याची शक्यता असते . यालाच पॅसिव्ह स्मोकिंग असे म्हटले जाते . सिगारेट , सिगार आणि पाईप यांच्यातून येणारा धूर श्वासाद्वारे शरीरात गेला की त्याचा आरोग्यावर वाईट परिणाम होतो . त्यामुळे तुम्ही जास्त काळ धुम्रपान कऱणाऱ्या लोकांमध्ये वावरत असाल तर वेळीच सावध व्हा . ठळकपणे समोर येणारी आकडेवारी – धुम्रपानात असणारे जवळपास ४ हजार रासायनिक पदार्थ आणि १५० टॉक्सिन्स शरीरासाठी अतिशय घातक असतात . – २ महिने ते ५ वर्षे वयाच्या मुलांमधील ३८ टक्के मुले धुम्रपानातून निघणाऱ्या धुराच्या संपर्कात येतात . – या धुरामुळे लहान वयात दमा , डोळ्यांचे त्रास , घशाचा संसर्ग , सर्दी - खोकला होण्याची शक्यता जास्त प्रमाणात असते . – धुम्रपान करणाऱ्या पुरुषांच्या पत्नीमध्ये हृदयाशी निगडीत तक्रारी , सीओपीडी आणि फुफ्फुसांचा कर्करोग होण्याची शक्यता जास्त असते . – जगात दरवर्षी ७० लाख लोक तर भारतात दररोज २७३९ लोक धुम्रपानामुळे आपले प्राण गमावतात . यामध्ये पॅसिव्ह स्मोकिंग करणाऱ्यांचे प्रमाणही जास्त असते . पॅसिव्ह स्मोकिंगमुळे उद्भवणाऱ्या तक्रारी – घसा , स्वरयंत्र , सायनसेस , मेंदू , मूत्राशय , जठर , गुदाशय , स्तन या महत्वाच्या अवयवांचे कर्करोग होतात . – हृदय आणि रक्तवाहिन्यांवर विपरित परिणाम होऊन हृदयविकाराचा किंवा अर्धांगवायूचा झटका येऊ शकतो . – पॅसिव्ह स्मोकिंगमुळे कमालीचे मानसिक नैराश्यही येऊ शकते . – लहान मुले सतत आजारी पडू लागतात . त्यांना सर्दी , खोकला , दमा , कान फुटणे असे साधे आणि दमा , ब्रॉन्कायटिस , न्युमोनियासारखे श्वसनाचे गंभीर आजार होण्याची शक्यता असते . – सिगारेटच्या धुरामुळे या मुलांना दम्याचा अॅटॅक येऊ शकतो . या मुलांना लिम्फोमा , रक्ताचा कर्करोग , मेंदूचे ट्युमर्स तसेच यकृताचे गंभीर आजार होऊ शकतात . – नवजात अर्भकाचा सिगारेटच्या धुराने श्वास गुदमरून अचानक मृत्यू होऊ शकतो , याला ‘सडन इन्फंट डेथ सिंड्रोम’ म्हणतात ."
lifestyle,"जगभरातील इंटरनेटचा वाढता वापर आणि तंत्रज्ञानात झपाट्याने होणारे बदल आपल्याला अनेकदा थक्क करतात . काही वर्षांपूर्वी आपण २ जी इंटरनेट वापरायचो . त्यानंतर ३ जी आले आणि आता भारतातील ४ जी नेटवर्क युजर्सची संख्याही वाढली आहे . मात्र , आता भारताला 5G नेटवर्कचे वेध लागले आहेत . भारतात नवीन 5G सेवेला आवश्यक असलेल्या सेवा निर्माण करण्यासाठी स्वीडनमधील इलेक्ट्रॉनिक उपकरणं बनवणाऱ्या एरिक्सन कंपनीने पुढाकार घेतला आहे . कंपनीने भारतातील सर्वात मोठी दूरसंचार कंपनी एअरटेलशी भागीदारी केली आहे . यामध्ये करण्यात आलेल्या चाचणीत एरिक्सनच्या 5G टेस्ट बेड आणि 5G न्यू रेडिओ ( एनआर ) मार्फत अतिशय कमी वेळा म्हणजे ३ मिली सेकंदात ५ . ७ गीगा बाईट प्रती सेकंद एवढा वेग मिळाला . याशिवाय आणखी एक विशेष बाब म्हणजे भारतात येत्या काही काळात 5G ची सुरुवात झाल्यानंतर मोठ्या प्रमाणात बदल घडून येऊ शकतात . भारतीय दूरसंचार कंपन्यांमध्ये २०१६ पर्यंत २७ . ३ अब्ज महसूल निर्माण करण्याची क्षमता असल्याचं एरिक्सनच्या अभ्यासात म्हटलं आहे . सरकारने २०२० पर्यंत 5G सेवा भारतात यावी यासाठी एका समितीची स्थापना केली आहे , ज्याद्वारे 5G सेवा भारतात आणण्यासाठी महत्त्वाच्या उपाययोजना करण्यात येतील ."
sports,"ऑलिम्पिक कांस्यपदक विजेती कुस्तीपटू साक्षी मलिकने व्यक्त केली खेळाडूंची व्यथा नवी दिल्ली : कोणताही खेळाडू स्पर्धेत सहभागी होताना पदक मिळवण्याच्या इराद्यानेच उतरलेला असतो . आपल्याकडे जनतेने बोट दाखवून पाणउतारा करून घेणे कुणालाही आवडत नाही . त्यामुळेच पदकांविना परतल्यावर लोकांना सामोरे जाण्याचे दुःख काय असते , ते खेळाडूच जाणू शकतो , अशा शब्दांत कुस्तीपटू साक्षी मलिकने खेळाडूंची व्यथा बोलून दाखवली . एप्रिलमध्ये झालेल्या राष्ट्रकुल स्पर्धेतदेखील साक्षीला कांस्यपदकावर समाधान मानावे लागले होते . तसेच गेल्या काही काळापासून ती फारशी लयीत नाही , असेदेखील बोलले जात आहे . सुशील कुमार , बजरंग पुनिया , विनेश फोगट आणि साक्षी यांना आशियाई क्रीडा स्पर्धेपूर्वीच्या चाचण्यांतही सहभागी न होण्याची परवानगी कुस्ती संघटनेने दिली आहे . आशियाई क्रीडा स्पर्धेबाबत साक्षी म्हणाली , ‘‘रिंगणात उतरल्यानंतर प्रत्येक वेळी आम्ही पदक जिंकण्याच्या इराद्यानेच खेळत असतो . कुणीही आमच्याकडे बोट दाखवू नये , ही आमची इच्छा असल्याने तसेच ज्या प्रश्नांची उत्तरे आम्ही देऊ शकत नाही , अशा प्रश्नांना सामोरे जाण्याची आमची मानसिकता नसते . ’’ ‘‘आम्ही सराव करताना कोणतीच कसूर करत नाही . पण प्रत्येक खेळाडूच्या जीवनात चढ - उतार येतच असतात . रिओ ऑलिम्पिकनंतरदेखील मी काही स्पर्धामध्ये दमदार कामगिरी केली . पण कधी खूप सराव करूनही विजयी पताका फडकावणे शक्य होत नाही . त्यामुळे शारीरिक तंदुरुस्तीबरोबरच बौद्धिक तंदुरुस्तीवरही भर देत आहे , ’’ असे साक्षीने नमूद केले . राष्ट्रकुल स्पर्धेमध्ये मी सुवर्णपदक मिळवण्याच्या इराद्याने उतरले होते , मात्र कांस्यवर समाधान मानावे लागले . त्यामुळे आशियाई क्रीडा स्पर्धेसाठी मी पदकाचा रंग ठरवलेला नाही . केवळ पदक मिळवण्यासाठी खेळायचे असे मी ठरवले आहे . मी पदक मिळवण्यासाठी शंभर टक्के प्रयत्न करणार , बाकी जे होणार असेल ते ईश्वरी इच्छेनुसार होईल ! – साक्षी मलिक , ऑलिम्पिक कांस्यपदक विजेती कुस्तीपटू"
entertainment,"रंगभूमी म्हणजे एक वेगळंच जग . इथे एकदा का चेहऱ्याला रंग लागला की तो माणूस स्वतःचा राहत नाही . तो समोर बसलेल्या रसिकांचा होऊन जातो . रंगभूमीची झिंग एकदा का चढली की ती आजन्म त्या व्यक्तीसोबतच असते . रंगभूमीच्या जगात तुम्ही विविध अनुभव घेत समृद्ध होत असता . अशा या रंगभूमीविषयीचे कलाकारांचे अनुभव आपण या सदरातून अनुभवले . आतापर्यंत अनेकांनी आपल्या कष्टाने आणि एकनिष्ठेने मराठी रंगभूमी गाजवली . जेवढं नितातं प्रेम कलाकारांनी या रंगभूमीवर केलं , तेवढंच प्रेम रंगभूमीनेही त्यांना दिलं . अनेक वर्षांनंतर ‘एकच प्याला ? ’ या नाटकातून रसिकांच्या भेटीला आलेला अभिनेता सुशांत शेलारने त्याचे रंगभूमीवरचे अनुभव ‘लोकसत्ता ऑनलाइन’कडे शेअर केले . माझ्यासाठी रंगभूमी म्हणजे माझा आत्माच आहे . वयाच्या १२ व्या वर्षापासून मी रंगभूमीशी जोडलो गेलोय . खरेतर ‘देखणी बायको दुसऱ्याची’ हे माझं व्यावसायिक रंगभूमीवरचं पहिलं नाटक . गेल्या अनेक वर्षांपासून एखादं नाटक करावं अशी फार इच्छा होती पण तसं नाटक मिळालं नाही , चांगल्या नाटकांसाठी विचारणाही व्हायला हवी तेही झालं नाही . खरेतर या सगळ्या गोष्टींचा योग जुळून यावा लागतो . ‘एकच प्याला ? ’ या नाटकातून हा योग जुळून आला आणि मी हे नाटक घेऊन प्रेक्षकांसमोर आलो . रंगभूमीवर काम करणं हे जिवंत असण्याची निशाणी आहे . वेगवेगळ्या ठिकाणी प्रयोग करणं , तिथले प्रेक्षक वेगळे , त्यांच्या प्रतिक्रिया वेगळ्या या सगळ्यातून एक कलाकार म्हणून तुम्ही घडत जातात . प्रयोगावेळची प्रत्येक गोष्ट ही त्या त्या वेळेची साक्ष देऊन जाते . एका ठिकाणी झालेला प्रयोग जसाच्या तसा दुसऱ्या ठिकाणी होतोच असं नाही . प्रत्येक वेळा त्यात काही ना काही बदल होतच असतो . रंगभूमीची ओळखच ती आहे की ती तुम्हाला सतत नवीन शिकण्याची संधी देते , स्वतःमध्ये सुधारणा करण्याची संधी देते . एक कलाकार म्हणून जीवंतपणा अनुभवायला मिळणं फार आवश्यक आहे . आचार्य अत्रे यांनी लिहिलेलं ‘एकच प्याला ? ’ हे नाटक जेव्हा माझ्याकडे आलं तेव्हा त्याला नाही बोलण्याचा तर प्रश्नच नव्हता . सध्याची बोली भाषा आणि तेव्हाची भाषा यात फार फरक आहे . एक कलावंत म्हणून सध्याच्या परिस्थितीत एवढी शुद्ध भाषा बोलायला मिळणं ही फार मोठी गोष्ट आहे . सध्या मालिकांमध्ये किंवा सिनेमांमध्येही शुद्ध भाषेचा उपयोग केला जात नाही . या नाटकातले संवादच इतके सुंदर आहेत की ते समजून घेऊन प्रेक्षकांसमोर सादर करणं यात वेगळीच मजा आहे . आपल्याला नाटकात काम करणं कितीही आवडणारं असलं तरी त्यासाठी पॅशनची फार आवश्यकता असते . इथे सगळेच येत नाहीत आणि आलेले सगळेच टिकतात असं नाही . कोणत्याही साधनेसारखी रंगभूमीहीसुद्धा एक साधना आहे . मुळात नाटकात काम करण्याची इच्छा शक्ती हवी . नाटकाच्या तालमीसाठी द्यावा लागणारा वेळ , त्याचे दौरे ही सर्व तारेवरची कसरत आहे . नाटकामुळे तुम्ही समृद्ध होत असला तरी जे बाहेरगावावरुन नोकरी निमित्त इथे येतात त्यांना पोटापाण्याचाही विचार करावा लागतो . मालिका करणाऱ्यांना प्रत्येकवेळी नाटकांसाठी वेळ द्यायला जमतोच असे नाही . अनेकांची नाटकात काम करण्याची इच्छाही असते . पण इतर काही अडचणींमुळे ते करु शकत नाही . म्हणूनच रंगभूमीवर काम करणं हे वाटतं तितकं सोपं नाही . ती तुम्हाला सर्व बाजूने तावून सुलाखून काढते . त्यातून तुम्ही निभावून नेलं तर मग तुम्हाला कोणीच अडवू शकत नाही . मला माझ्या लहानपणीचा एक अनुभव लख्ख आठवतो . ‘देखणी बायको दुसऱ्याची’ या नाटकाचा एकदा गोव्यात दौरा होता . तेव्हा मी १२ - १३ वर्षांचा असेन . रात्रीचा प्रयोग झाल्यावर प्रेक्षक जसे कलाकारांना भेटायला येतात तसे एक आजोबा मला भेटायला आले आणि माझ्या कामाचं कौतुक केलं . पण ते आजोबा माझं कौतुक करुन थांबले नाही तर त्यांनी मला २ रुपयांची नोट बक्षीस म्हणूनही दिले . रात्रीचा प्रयोग असल्यामुळे आम्ही जास्त पैसे आणले नव्हते . पण तुला काही तरी द्यावसं वाटलं म्हणून हे २ रुपये घे . त्यांना कदाचित आपण फक्त २ रुपये देतोय अशी खंत होती पण माझ्यासाठी तो एक अमुल्य ठेवा आहे . जेव्हा थोरा मोठ्यांकडून आपल्या कामाचं कौतुक होतं तेव्हाचे ते अनूभव शब्दात मांडण्यासारखे नसतात . माझ्या पहिल्या व्यावसायिक नाटकासाठी मिळालेलं ते बक्षिस मी आजही विसरु शकलो नाही . शब्दांकन - मधुरा नेरुरकर madhura . nerurkar @ indianexpress . com"
lifestyle,"48 मेगापिक्सल रिअर कॅमेरा असलेला Redmi Note 7 हा स्मार्टफोन अखेर चीनमध्ये लाँच झाला आहे . चीनची कंपनी शाओमीची नवी सब - ब्रँड कंपनी Redmi ने हा फोन लाँच केलाय . नव्या Redmi मालिकेची सुरूवात Redmi Note 7 द्वारा झाली आहे . या स्मार्टफोनच्या मागील बाजूला 48 मेगापिक्सल आणि 5 मेगापिक्सलचे कॅमेरे आहेत . तर सेल्फीसाठी फोनच्या पुढील बाजूला 13 मेगापिक्सलचा कॅमेरा देण्यात आलाय . या स्मार्टफोनमध्ये AI फीचर्स आणि पोट्रेट मोड आहे . हा स्मार्टफोन लवकरच भारतातही लाँच करण्याची शक्यता आहे . तीन व्हेरिअंट्स - Redmi Note 7 मध्ये 6.3 इंचाचा डिस्प्ले असून यामध्ये वॉटरड्रॉप नॉच डिझाइन आहे . Redmi Note 7 मध्ये क्वॉलकॉम स्नॅपड्रॅगन 660 प्रोसेसर आहे . या फोनमध्ये 4,000mAh पावरची बॅटरी आहे . दीड दिवसांपर्यंत ही बॅटरी टीकेल असा कंपनीचा दावा आहे . यात Type - C USB चार्जिंगचा पर्यायही देण्यात आला आहे . तसंच क्वॉलकॉम क्विक चार्ज 4.0 सपॉर्ट आणि हेडफोन जॅक आहे . Redmi Note 7 तीन व्हेरिअंट्समध्ये ( 3GB , 4GB आणि 6GB ) उपलब्ध असेल . स्टोरेजसाठी यामध्ये 32GB आणि 64GB चा पर्याय आहे . फोनच्या मागील बाजूला ग्लास डिझाइन आहे . 3GB रैम आणि 32GB स्टोरेज असलेल्या Redmi Note 7 ची चिनमध्ये 999 युआन इतकी किंमत ठेवण्यात आलीये . तर , 4GB रॅम आणि 64GB स्टोरेज असलेल्या व्हेरिअंटची किंमत 1,199 युआन , 6GB रॅम व 64GB स्टोरेजच्या व्हेरिअंटची किंमत 1,399 युआन आहे . भारतात या स्मार्टफोनची किंमत 10,000 ते 14,000 रुपयांपर्यंत असण्याची शक्यता आहे . 14 जानेवारीपासून विक्री – 14 जनवरी 2019 पासून या स्मार्टफोनची चिनमध्ये विक्री सुरू होत आहे . या स्मार्टफोनसह कंपनीकडून 18 महिन्यांची वॉरंटी दिली जात आहे . भारतीय बाजारात देखील 18 महिन्यांची वॉरंटी दिली जाईल की नाही हे अद्याप स्पष्ट झालेलं नाही . याशिवाय कंपनीने Redmi Note 7 Pro ची घोषणाही केलीये . यामध्ये 48 मेगापिक्सलचा Sony IMX586 सेंसर असून चायनीज नववर्षानंतर हा स्मार्टफोन लाँच केला जाईल ."
entertainment,"बिग बॉस १० चे स्पर्धक ओम स्वामीने या कार्यक्रमाच्या सुरुवातीपासूनच घरातल्या सदस्यांना हैराण करुन सोडले आहे . सलमान खानने सतत समजावूनही ओम स्वामींनी काही सुधारण्याचे नाव घेतले नाही . आता तर त्यांनी असे काही केले आहे की त्यामुळे बिग बॉसने त्यांना घराच्या बाहेरचाच रस्ता दाखवला . त्याचे झाले असे की कर्णधार पदाच्या टास्कसाठी ओम स्वामी आणि बानी यांना आपआपले पिरॅमिड बनवायचे होते . घरातले अधिकतर सदस्य हे बानीलाच सहकार्य करत होते . या टास्कमध्येच असताना इतर सदस्य आणि बानी हे स्वामी ओम यांनी बनवलेला तो पिरॅमीड तोडून टाकले . हे बघून स्वामींना फार राग आला आणि प्रतिस्पर्ध्यांना रोखण्यासाठी त्यांनी एका भांड्यात लघवी केली . एवढेच करुन ते थांबत नाहीत तर त्यांनी ती लघवी बानी आणि रोहन यांच्या अंगावरही फेकली . बानीने रागात स्वामींना धक्का दिला आणि रोहनचाही हात त्यांच्यावर उचलला जातो . पण तरीही रोहनने स्वतःवर संयम दाखवले . घरातले इतर सदस्यही स्वामींच्या या हरकतीमुळे त्रस्त झाले आणि त्यांच्या विरोधात बिग बॉसने ठोस पाऊल उचलण्याची विनंतीही केली होती . त्यानंतर बिग बॉसने ओम स्वामींना लगेच घरातून बाहेर काढले होते . याआधी प्रियंका जग्गा हिलाही घरातून अशाच पद्धतीने बाहेर काढण्यात आले होते . बिग बॉसच्या इतिहासात असे पहिल्यांदाच झाले होते की , सलमानने एका स्पर्धकाला घरातून बाहेर काढले होते . प्रियांकाने सरळ सलमानशीच पंगा घेतल्यामुळे सलमानसोबत ती उद्धटपणाने वागताना दिसत होती . त्यामुळेच तिली बिग बॉसच्या घरातून बाहेर काढण्यात आले होते . स्वामी ओम यांनी खुद्द बिग बॉसलाच आता धमकी दिली होती . जर त्यांना या पर्वाचे विजेते बनवले नाही तर त्यांचे समर्थक बिग बॉसला सोडणार नाहीत . ते पुढे म्हणाले की , जर महाअंतिम फेरीत जर त्यांचे नाव घेतले गेले नाही तर ते आपली युनियन घेऊन येतील ."
sports,"दुबई : भारतीय क्रिकेट संघाच्या कर्णधारपदाची जबाबदारी मिळाल्यास ती सांभाळण्यास सक्षम असल्याचे मत आशिया करंडकातील भारताचा कर्णधार रोहित शर्माने व्यक्त केले आहे . भारताचा नियमित कर्णधार विराट कोहलीला अविरत क्रिकेटमुळे आशिया करंडक स्पर्धेत विश्रांती देण्यात आली होती . त्याच्या अनुपस्थितीत भारतीय संघाच्या नेतृत्वाची धुरा सलामीवीर रोहित शर्माकडे सोपविण्यात आली होती . रोहितने फलंदाजी आणि नेतृत्वात त्याच्यावर दाखविलेल्या विश्वासाला सार्थ ठरेल अशी कामगिरी केली . त्याच्या नेतृत्वाखाली भारतीय संघाने सातव्यांदा आशिया करंडक स्पर्धेचे विजेतपद पटकावले . अंतिम सामन्यानंतर झालेल्या पत्रकार परिषदेत पत्रकारांनी रोहितला भविष्यात संघाचे संपूर्णवेळ नेतृत्व करणार का ? असा प्रश्न विचारला असता त्याने निःसंकोचपणे तयारी दाखवली . ' ' नक्कीच ! अशी संधी मिळेल तेव्हा मी आनंदाने कर्णधारपद स्वीकारेन , ' ' असे तो म्हणाला . ' ' संघातील प्रत्येक युवा खेळाडूला सर्व सामने खेळायचे असल्याचे मी नेहमी सांगत असतो . मी संघातील प्रत्येक खेळाडूला विश्वासात घेऊन संघाची रणनिती आखत असतो आणि यातूनच नवे खेळाडू घडतात . एखाद्या सामन्यात अपयश आले म्हणून आपल्याला वगळले जाईल असे कोणत्याही खेळाडूला वाटले तर नक्कीच त्याच्या खेळावर याचा परिणाम होईल . प्रत्येकाला पुरेशा संधी देण्याचा मी प्रयत्न करतो , कारण एकाच सामन्यातून कोणाबद्दल अंदाज बांधता येत नाही , ' ' असे मत त्याने व्यक्त केले . रोहित शर्माच्या नेतृत्वाखाली भारतीय संघाने निदहास करंडक आणि आशिया करंडक अशा दोन मालिका जिंकल्या आहेत . सामन्यानंतर बोलताना रोहितने विजयाचे श्रेय संपूर्ण संघाला दिले . तो म्हणाला , ' ' संपूर्ण मालिकेत आम्ही सर्वोत्तम खेळ केला आहे , त्यामुळे हे विजेतेपद आम्ही केलेल्या मेहनतीचे फळ आहे . ' '"
sports,"दिल्लीला हरवून पंजाबची विजयी सलामी मोहाली - के . एल . राहुलच्या विक्रमी वेगवान अर्धशतकाच्या जोरावर किंग्ज इलेव्हन पंजाबने आयपीएलमध्ये विजयी सलामी देताना दिल्ली डेअरडेव्हिल्सला सहा विकेट राखून हरविले . राहुलने १४ चेंडूंमध्येच अर्धशतकी तडाखा दिला . प्रथम फलंदाजी करताना दिल्लीला ७ बाद १६६ अशी माफक धावसंख्या उभारता आली . पंजाबने हे आव्हान सात चेंडू राखून पार केले . अश्विनच्या नेतृत्वाखाली मुजीब उर रेहमान , करुण नायर यांनीही चमक दाखविली . राहुलने आवश्यक धावगतीवर नियंत्रण मिळविल्यानंतर नायरने संयमी अर्धशतक काढले . दिल्लीला कर्णधार गंभीरच्या अर्धशतकामुळे चांगली सुरवात करता आली , पण डावाच्या मध्यास त्यांची घसरण झाली . ३ बाद १११ वरून रिषभ पंतचा झेल मुजीबच्या चेंडूवर अँड्य्रू टायने घेतला . पुढील षटकात गंभीर बाद झाला . आणखी एक विकेट गेल्यानंतर दिल्लीची ६ बाद १२५ अशी घसरण झाली . अखेरीस ख्रिस मॉरीसने उपयुक्त भर घातल्यामुळे दिल्लीला १६० धावांचा टप्पा पार करता आला . संक्षिप्त धावफलक दिल्ली डेअरडेव्हिल्स - २० षटकांत ७ बाद १६६ ( गंभीर ५५ - ४२ चेंडू , ५ चौकार , १ षटकार , रिषभ पंत २८ - १३ चेंडू , ४ चौकार , १ षटकार , ख्रिस मॉरीस २७ , अश्विन ४ - ० - २३ - १ , मुजीब उर रेहमान ४ - ० - २८ - २ ) पराभूत विरुद्ध किंग्ज इलेव्हन पंजाब - १८ . ५ षटकांत ४ बाद १६७ ( राहुल ५१ - १६ चेंडू , ६ चौकार , ४ षटकार , करुण नायर ५० , डेव्हिड मिलर नाबाद २४ , ट्रेंट बोल्ट ३ . ५ - ० - ३४ - १ ) राहुलचा धावांचा सिक्वेन्स ० , २ , ० , ६ , ४ , ४ , ६ , ४ , १ , ४ , ६ , ६ , ४ , ४ राहुलचा तडाखा ट्रेंट बोल्टकडून पहिल्या षटकात १६ धावा वसूल अमित मिश्राकडून २४ धावा यापूर्वी युसूफ पठाण व सुनील नारायण यांचे प्रत्येकी १५ चेंडूंत अर्धशतक"
entertainment,"‘पद्मावती’ या आपल्या चित्रपटाच्या चित्रीकरणादरम्यान एका राजपूत गटाने आपल्यावर केलेला हल्ला आणि चित्रपटाच्या सेट्सवर घातलेला धुमाकूळ हा प्रकार ‘अनावश्यक’ होता व त्यामुळे या सुंदर शहराच्या प्रतिमेचे अत्यंत नुकसान झाले आहे , असे सांगून दिग्दर्शक संजय लीला भन्साळी यांनी या चित्रपटाचे चित्रीकरण रद्द केले आहे . दरम्यान , बॉलिवूडमधील चित्रपटांशी संबंधित सर्वजण भन्साळी यांच्या मागे एकवटले आहेत . बॉलीवूड अभिनेता ऋषी कपूर यांनीदेखील सदर प्रकरणी त्यांचा राग व्यक्त केला . आयएएनस या वृत्तसंस्थेला दिलेल्या मुलाखतीत ऋषी कपूर म्हणाले की , सत्य न जाणता , चित्रपट न पाहता तुम्ही मोर्चा काढता आणि मारहाण करण्यास सुरुवात करता . या देशात चित्रपट निर्माता आणि कलाकारांसाठी हीच सुरक्षा आहे का ? याचे उत्तर कोणाकडे आहे ? उद्या तुम्ही सर्वांसोबत असे करण्यास सुरुवात कराल . अशाप्रकारे चित्रपट बनवणं कठीण होऊन जाईल . कोण आहेत ते लोक ? ते इतिहासाचे रखवालदार आहेत का ? , असा सवालही ऋषी कपूर यांनी केला . सदर घटनेमुळे संपूर्ण चित्रपटसृष्टीत संतापाचे वातावरण आहे . आलिया भट्ट , करण जोहर , फरहान अख्तर यांसह अनेक सेलिब्रिटींनी ट्विटरच्या माध्यमातून त्यांचा राग व्यक्त केला . सोशल मिडीयावर व्हारल झालेल्या व्हिडिओत करणी सेनेचे कार्यकर्ते तोडफोड करताना दिसतात . त्याचसोबत ते नारेबाजी करत शिवीगाळ करत असल्याचेही दिसते . ऋषी कपूर म्हणाले की , जर तुम्हाला काही करायचे असेल तर आधी चित्रपट पाहा आणि नंतर तुमचे मत द्या . मारहाण करून तुम्ही कायदा हातात कसे घेऊ शकता ? हे कोण लोक आहेत ? राजपूत करणी सेना किंवा जे कोणी असतील त्यांना असे करण्याचा काय अधिकार आहे ? तुम्ही न्याव्यवस्था स्वतःच्या हातात घेऊ शकत नाही . आपल्याकडे यासाठी न्यायव्यवस्था आहे . तिलाच बरोबर आणि चूक याचा निर्णय घेऊ देत . आपल्याकडे सेन्सॉर बोर्ड असून चित्रपट प्रेक्षकांपर्यंत पोहचण्यापूर्वी त्यास पाहतो . त्याप्रमाणे चित्रपटांना कात्रीही लावली जाते . चित्रपटाचे चित्रीकरण रद्द करण्यात आल्याचे मी ट्विटरवर वाचले . त्यांच्या या मुर्खपणामुळे कलाकारांना तारखा रद्द कराव्या लागल्या आहेत . आता याची नुकसान भरपाई कोण करणार . संजय लीला भन्साळीने सदर कार्यकर्त्यांना न्यायलयात खेचावे असा सल्लाही यावेळी ऋषी कपूर यांनी दिला . ‘आक्षेपार्ह चित्रण नाही’ चित्रपट दिग्दर्शक संजय लीला भन्साळी यांनी याआधी दोन चित्रपटांचे चित्रिकरण जयपूरमध्ये केले आहे . राजस्थानविषयी त्यांना नेहमीच प्रेम आणि ओढ वाटते . चित्रपटात कोणतेही आक्षेपार्ह चित्रण नाही . मात्र असे असूनही शुक्रवारी झालेल्या प्रसंगानंतर चित्रिकरण थांबवून जयपूर सोडण्याचा निर्णय भन्साळींनी घेतला असल्याचे अधिकृत निवेदन शनिवारी देण्यात आले ."
entertainment,"होळी म्हटली की भांग आलीच . मुंबईतही काही ठिकाणी भांग पिण्याची परंपरा आजही पाळली जाते . भांगेची नशा अनुभवलेले काही जण तिच्यापासून चार हात दूरच राहतात . काही महाभाग मात्र बिनधास्त भांग पितात . भांग प्यायलेल्यांचे धमाल किस्से अनेकांनी ऐकले असतील . अभिनेत्री विद्या बालनही एकदा चुकून भांग प्यायली होती . तेव्हापासून ती भांग म्हटली की घाबरते . विद्याने होळीनिमित्ताने काही आठवणी शेअर केल्या . 16 वर्षांची असताना ती चुकून भांग प्यायली होती आणि दिवसभर हसत बसली होती . एका मजेशीर प्रसंगाच्या आठवणी तिने सर्वांना सांगितल्या . होळीचा सण अन् रंग खेळायला खूप आवडतं , असंही ती म्हणाली . तिचं आवडतं होळीचं गाणं आहे , "" रंग बरसे भीगी चुनरवाली . . . ' होळी म्हटली की सर्वांच्या ओठी हेच गाणं येतं . माझंही तेच फेव्हरेट होळी सॉंग आहे , असं ती म्हणते ."
sports,"भारतीय क्रिकेट नियामक मंडळाने देशातील क्रिकेटपटूंसाठी करारपद्धती निश्चित केली असली तरी आता ते एक पाऊल पुढे जाऊन सध्या ‘आयपीएल’मध्ये खेळत असलेल्या युवा क्रिकेटपटूंच्या कामगिरीवर नजर ठेवून आहेत . यासाठी त्यांनी २३ खेळाडू निश्चित केले आहेत . जे क्रिकेटपटू करारबद्ध नाहीत अशाच क्रिकेटपटूंचा यात समावेश करण्यात आला आहे . यामध्ये पृथ्वी शॉ , शिवम मावी या १९ वर्षांखालील क्रिकेटपटूंपासून गेल्या मोसमात देशांतर्गत स्पर्धेत सर्वाधिक धावा करणाऱ्या मयांक अगरवाल अशा खेळाडूंचा समावेश करण्यात आला आहे . राष्ट्रीय किंवा अ संघासाठी दुसरी फळी तयार करण्यासाठी ‘बीसीसीआय’ ही योजना राबवत असून , त्यांनी यासाठी तीन स्तर निश्चित केले आहेत . यामध्ये १९ वर्षांखालील , १९ वर्षांपुढील आणि सध्या ‘अ’ संघातून खेळणारे खेळाडू अशा तीन स्तरांचा समावेश आहे . आयपीएलचा व्यग्र कार्यक्रम आणि सामन्यासाठी सातत्याने करावा लागणारा प्रवास यामुळे या खेळाडूंच्या शारीरिक क्षमतेचा कस लागू शकतो . अशा व्यग्र कार्यक्रमाशी ते कसे जुळवून घेतात हे पाहण्यासाठीच ‘बीसीसीआय’चे पदाधिकारी ‘आयपीएल’मध्येच त्यांच्यावर नजर ठेवून आहेत . या खेळाडूंवर अधिक ताण पडू नये , याचीदेखील ‘बीसीसीआय’ काळजी घेत आहे . या सर्व युवा खेळाडूंसाठी प्रशिक्षण कार्यक्रमदेखील ‘बीसीसीआय’च्या राष्ट्रीय अकादमीतून तयार करण्यात आला आहे . या कार्यक्रमानुसार त्यांच्याकडून सराव करून घेण्याचे आयपीएल फ्रॅंचाइजींवर बंधनकारक आहे ."
entertainment,"मराठी रंगमंचावर सध्या तुफान गाजत असलेले नाटक म्हणजे सेल्फी . सेल्फी लवकरच १२५ प्रयोगांकडे वाटचाल करत आहे . शिल्पा नवलकर लिखित सेल्फी या नाटकाचा विषय लोकांना एवढा आवडला की हे नाटक एप्रिलमध्ये हिंदी रंगभूमीवरही आले . परितोष पेन्टर यांनी हिंदी नाटकाचे दिग्दर्शन केले असून रुपा गांगुली , दीपशिखा , लकी मोरानी , मधुरिमा निगम , उर्वशी शर्मा जोशी यांनी या नाटकात काम केले आहे . या नाटकाच्या शिरपेचात अजून एक मानाचा तुरा रोवला गेला आहे . सेल्फी आता इंग्रजीमध्येही येणार आहे . पारितोष पेन्टरने शिल्पा नवलकरकडून सेल्फीचे हिंदी आणि इंग्रजीचे अधिकार घेतले आहेत . इंग्रजी नाटकाचे दिग्दर्शन तनाझ इरानीने केले असून , नाटकाची निर्मिती पारितोष पेन्टर यांनी केले आहे . यात तनाझ इरानी , डिंपल शहा , श्वेता गुलाटी , प्रिया मलिक आणि किश्वर मर्चंड या पाच जणी काम करणार आहेत . तिन्ही भाषांचा प्रेक्षक जरी वेगळा असला तरी मूळ विषय दमदार असल्यामुळे कोणत्याही भाषेमधल्या प्रेक्षकांना सेल्फी आवडेलच . ‘इंग्रजी नाटकासाठी जॉय सिंग गुप्ता यांनी भाषांतर केले आहे . इंग्रजी भाषेतही हे नाटक येतंय याचा मला आनंदच होत आहे . प्रत्येक व्यक्तीने बघावं असं हे नाटक आहे . मराठीमध्येही या नाटकाला चांगला प्रतिसाद मिळत आहे . अजित भुरेने दिग्दर्शित केलेल्या या नाटकाचे महिनाभर अमेरिकेत प्रयोग झाले , तर आता सव्वाशे प्रयोगांकडे आम्ही वाटचाल करत आहोत , ’ असे सेल्फीच्या लेखिका शिल्पा नवलकर म्हणाल्या ."
entertainment,"बॉलिवूडचे शहेनशहा अमिताभ बच्चन सोशल मीडियावर नेहमीच सक्रीय असतात . आपली मतं आणि विचार ते सतत सोशल मीडियामार्फत त्यांच्या चाहत्यांपर्यंत पोहोचवत असतात . नुकतेच त्यांनी ज्येष्ठ अभिनेत्री सुलोचना दीदींसाठी एक विशेष पोस्ट लिहिली आहे . सुलोचना दीदींनी अनेक सिनेमांमध्ये अमिताभ यांच्या आईची भूमिका साकारली . दीदींनी अमिताभ यांना त्यांच्या ७५ व्या वाढदिवसानिमित्त एक पत्र लिहिले होते . अमिताभ यांनी हेच पत्र आता फेसबुकवर शेअर केले आहे . या पत्रासोबच त्यांनी दीदींसोबतचे आणखी दोन फोटो शेअर केले आहेत . काल रात्री बच्चन यांनी हे फोटो फेसबुकवर शेअर केल आणि अवघ्या काही तासांत या फोटोंना लाखो लाईक्स आणि शेअरही मिळाले . फेसबुक पोस्टमध्ये बिग बी म्हणाले की , ‘सुलोचना यांनी अनेक सिनेमांमध्ये माझ्या आईची व्यक्तिरेखा साकारली आहे . त्यांचे प्रेम आणि आशीर्वाद नेहमीच माझ्या पाठीशी होते . पण माझ्या ७५ व्या वाढदिवसानिमित्त त्यांनी माझ्यासाठी जे पत्र लिहिले ते माझ्यासाठी लाख मोलाचे आहे . त्यांचे शब्द माझ्यासाठी सर्वात मोठा आशीर्वाद आहे . त्यांनी लिहिलेल्या या पत्राला अनेक महिने उलटून गेले पण तुमच्यासमोर हे पत्र शेअर करण्यावाचून मी स्वतःला रोखू शकलो नाही . त्यांचे स्वलिखीत पत्र मी तुमच्यासमोर सादर करत आहे . ’ सुलोचना दीदींनी अमिताभ यांना वाढदिवसाच्या शुभेच्छा देत त्या पत्रात लिहिले की , ‘७५ व्या वाढदिवसाच्या तुम्हाला खूप साऱ्या शुभेच्छा . मराठीमध्ये या वर्षाला ‘अमृतमहोत्सवी’ वर्ष असे म्हटले जाते . माझी देवाकडे हीच प्रार्थना राहील की येणाऱ्या प्रत्येक वर्षात तुमच्यावर अमृतधारांचा वर्षाव होत राहो . तुम्हाला उत्तम आरोग्य लाभो आणि तुम्ही दीर्घायुषी होवो . ‘रेश्मा और शेरावाला’मधील ‘छोटू’ आजही मला आठवतो . आज त्याच छोटूचा ‘अमिताभ बच्चन’ झालेला पाहते तेव्हा देवाच्या चमत्कारावर पुन्हा एकदा विश्वास बसतो . तुम्ही नेहमी त्याच उंचीवर राहा . तुम्ही तुमच्या परिवारासोबत या दिवसाचा आनंद साजरा करत असाल याचा मला आनंद आहे . तुमची शुभचिंतक सुलोचना . ’"
lifestyle,"दोन किंवा जास्त महिला एकत्र आल्यावर त्या काय करतील सांगता येत नाही . त्या एकमेकांशी गप्पा मारल्याशिवाय शांतच बसू शकत नाहीत . त्यामुळे पुरुष आणि महिलांचा विचार केला तर महिला सर्वाधिक प्रमाणात गॉसिप करतात असे म्हटले जाते . एकमेकांविषयी चुगल्या करणे , फॅशन , रेसिपी किंवा जगातील कोणत्याही गोष्टींविषयी त्या वाटेल तितका वेळ बोलू शकतात असे जगात सर्वत्र म्हटले जाते . मात्र , नुकत्याच करण्यात आलेल्या एका सर्वेक्षणात पुरुषही महिलांपेक्षा कमी गॉसिप करत नाहीत , असे समोर आले आहे . त्यामुळे गॉसिप करण्यात पुरुषही आघाडीवर असतात , असे म्हटल्यास वावगे ठरणार नाही . महिलांप्रमाणेच पुरुषांनाही गॉसिपिंग करताना मजा येते आणि अशाप्रकारे गॉसिपिंग करण्याची ते एकही संधी सोडत नसल्याचे या सर्वेक्षणातून समोर आले आहे . अमेरिकेतील ओटावा विद्यापीठाने याबाबत नुकतेच एक सर्वेक्षण केले होते . त्यातून ही गोष्ट समोर आली आहे . महिलांच्या गॉसिपिंगचे विषय हे बऱ्याचदा इतर महिलांचे कपडे , राहणी आणि लुक्स किंवा बाजारात उपलब्ध होणारे साहित्य हे असतात . तर दुसरीकडे पुरुषांच्या गॉसिपिंगचे विषय हे पैसा , अलिशान राहणीमान , नोकरी , त्यातील ग्रोथ असे असतात ."
lifestyle,"जर तुम्ही गरजेपेक्षा कमी झोप घेत असाल तर सावधान , त्यामुळे तुमच्या मूत्रपिंड कार्यक्षमतेवर प्रतिकूल परिणाम होऊ शकतो . त्यामुळे पुरेशी झोप घेणे अत्यावश्यक असल्याचे संशोधकांनी म्हटले आहे . कमी झोपेमुळे रुग्णाच्या मूत्र कार्य , दीर्घकालीन मूत्रपिंड आजार यासह झोपेचे विकार होतात . शिकागोमधील इलिनोइस विद्यापीठातील संशोधकांनी केलेल्या अभ्यासामध्ये ४३२ प्रौढांची मूत्रपिंड आजाराबाबत तपासणी केली असता त्याची काही कारणे अपुऱ्या झोपेशी संबंधित असल्याचे दिसून आले . सहभागी झालेल्या रुग्णांनी घेतलेली एकूण झोप , तिचा दर्जा , झोपण्याची वेळ यासाठी त्यांच्यावर पाच ते सहा दिवस लक्ष ठेवण्यात आले . तसेच त्यांच्या आरोग्याबाबतची पाच वर्षांची माहितीही घेण्यात आली . यामध्ये सहभागी झालेले रुग्ण हे रात्री सरासरी ६ . ५ तास झोप घेत होते . यातील ७० जणांची मूत्रपिंड निकामी आणि ४८ जणांचा मृत्यू झाल्याचे अभ्यासात दिसून आले . जर रात्रीच्या झोपेची वेळ अतिरिक्त एका तासाने वाढवली तर मूत्रपिंड निकामी होण्याचा धोका १९ टक्क्यांनी कमी होत असल्याचे संशोधकांना दिसून आले . जे रुग्ण रात्रीच्या तुलनेत दिवसा झोप घेतात त्यांच्यामध्ये मूत्रपिंड निकामी होण्याचा धोका १० टक्क्यांनी जास्त असतो . कमी झोप आणि झोपण्याच्या अनियमित वेळा यामुळे मूत्रपिंड संबंधित आजार होण्याचा धोका जास्त प्रमाणात असतो . त्यामुळे पुरेशी झोप आणि झोप घेण्याच्या सवयीमध्ये आवश्यक ते बदल करण्याची गरज असल्याचे संशोधकांनी म्हटले आहे . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
entertainment,"प्रसिद्ध अभिनेत्री श्रीदेवी हिची मुलगी जान्हवी कपूर ही बॉलीवूडमध्ये पदार्पण करणार असल्याच्या चर्चा गेल्या काही महिन्यांपासून सुरु आहेत . सोशल मिडीयावर सक्रीय असलेल्या जान्हवीला चित्रपटांच्या ऑफर्सही येऊ लागल्या आहेत . त्यामुळे जान्हवी नक्की कोणत्या चित्रपटाद्वारे चित्रपटसृष्टीत पदार्पण करणार हे पाहणे तिच्या चाहत्यांसाठी नक्कीच औत्सुक्याचे असेल . गजनी आणि हॉलीडे सारख्या हिंदी आणि दाक्षिणात्य चित्रपटांमध्ये सुपरहिट चित्रपट देणारे दिग्दर्शक ए आर मुरुगदास हे नवा तेलुगु चित्रपट काढण्याच्या तयारीत आहेत . या चित्रपटाचा बजेट तब्बल १५० कोटी असून यात दाक्षिणात्य चित्रपटांतील सुपरस्टार आणि नम्रता शिरोडकरचा नवरा असलेला अभिनेता महेश बाबू हा मुख्य भूमिका साकारणार आहे . जान्हवीने या चित्रपटात काम करावे अशी मुरुगदास यांची इच्छा होती . यासाठी त्यांनी बोनी कपूर आणि श्रीदेवीची भेट घेऊन त्यासाठी होकारही मिळवला होता . पण जेव्हा जान्हवीकडे याविषयी विचारणा करण्यात आली तेव्हा तिने चित्रपटात काम करण्यास नकार दिला . मुरुगदास यांनी तिचा नकार होकारात बदलण्याचा प्रयत्न केला . मात्र यात त्यांना यश आले नाही . सूत्रांनी दिलेल्या माहितीनुसार , आपण चित्रपटात काम करण्यासाठी सध्या तयार नसल्याचे सांगत जान्हवीने हा चित्रपट नाकारल्याचे कळते . तिला हिरोईन म्हणून करियर करायचे आहे मात्र यासाठी अजून वेळ आहे , असे तिचे म्हणणे आहे . सध्या जान्हवी लॉस एंजलिस येथील स्ट्रासबर्ग थिएटर अँड फिल्म इन्स्टिट्यूटमधून अभिनयाचे प्रशिक्षण घेत आहे . जान्हवी चित्रपटात काम करण्यासाठी तयार होईल त्याचेळी ती करियरला सुरुवात करेल असे श्रीदेवीचे म्हणणे आहे ."
entertainment,"बॉलिवूडचा किंग शाहरुख खान यांची मुलेही सोशल मीडियावर किंग आहेत . शाहरुखचा लहान मुलगा अब्राम खान नेहमीच सोशल मीडियावर चर्चेचा विषय बनत असतो . अब्रामचा बहीण सुहानाच्या मैत्रिणींसोबतचा एक फोटो सोशल मीडियावर व्हायरल झाला आहे . या फोटोत अब्राम , सुहानाच्या मैत्रिणींसोबत वेळ घालवताना दिसत आहे . हा फोटो फ्युचर डॉट बॉलिवूड या नावाने इन्स्टाग्राम अकाऊंटवरुन शेअर करण्यात आला आहे . याशिवाय सुहानाचाही एक फोटो शेअर करण्यात आला आहे . दरम्यान , गौरी खानने तिच्या इन्स्टाग्राम अकाऊंटवरुन अब्रामच्या ट्री हाऊसचे फोटो पोस्ट केले होते . या फोटोंमध्ये अब्राम त्याच्या या सुरेखशा ट्री हाऊसमध्ये खेळताना दिसत होता . साबु सिरीलने अब्रामच्या या ट्री हाऊसचे डिझाईन केले आहे . बालपणीच्या गप्पांमध्ये आणि खेळांमध्ये ट्री हाऊस सर्वांनाच हवेहवेसे असते . त्यामुळे अब्रामचे हे ट्री हाऊस तुम्हालाही आवडेल असेच आहे . तिन्ही मुलांमध्ये अब्रामचेच सर्वात जास्त लाड होत असल्याचे काही दिवसांपूर्वीच शाहरुख आणि गौरीने सांगितल्याचे वृत्त इंडियन एक्सप्रेसने प्रसिद्ध केले होते . अब्रामचे ज्या प्रकारे लाड होत आहेत तितके लाड सुहाना आणि आर्यनचेही झाले नाहीत अशी भावना गौरीने व्यक्त केली होती . अब्रामच्या याच प्रेमापोटी त्याच्यासाठी आता एक खास ट्री हाऊस बनवून घेण्यात आले आहे ."
entertainment,"कवयित्री विमल लिमये यांची ‘घर असावे घरासारखे , नकोत नुसत्या भिंती , तिथे असावा प्रेम जिव्हाळा , नकोत नुसती नाती , ’ ही कविता प्रसिद्ध आहे . या कवितेतील विचार खरी करणारी , नात्यांतील हरवलेल्या संवादाचा शोध घेणारी मालिका ‘ललित २०५’ लवकरच प्रेक्षकांच्या भेटीला येत आहे . येत्या ६ ऑगस्टपासून रात्री ८ . ३० वाजता स्टार प्रवाह वाहिनीवर ही मालिका पाहता येणार आहे . पैठणीचा पारंपरिक व्यवसाय असलेल्या राजाध्यक्ष कुटुंबाची गोष्ट या मालिकेतून उलगडणार आहे . या कुटुंबाची प्रमुख आहे आजी . कुटुंबातील दुभंगलेली मनं जोडण्यासाठी सुमित्रा राजाध्यक्ष कसे आणि काय काय प्रयत्न करतात याचं चित्रण या मालिकेत करण्यात आलं आहे . आजच्या काळात एकत्र कुटुंब पद्धत विरळ होत चालली आहे . त्यातही आजीचा सहवास लाभणं दुर्मिळ होतंय . या पार्श्वभूमीवर , आपल्या पुढच्या पिढ्यांना , आपल्या कुटुंबाला जोडून ठेवणाऱ्या आजीची धडपड असलेलं कथानक हे या मालिकेचं वैशिष्ट्य ठरणार आहे . वाचा : ‘तू चिडला आहेस का , श्रीदेवीचे अखेरचे शब्द आजही आठवतात’ ‘अग्निहोत्र’नंतर बऱ्याच वर्षांनी सुहास जोशी मालिकेत झळकत आहेत . या मालिकेविषयी सांगताना त्या म्हणाल्या ‘ही एक कौटुंबिक मालिका आहे . मी साकारत असलेली आजी तुम्हाला तुमच्या आजीची नक्कीच आठवण करुन देईल याचा मला विश्वास आहे . ’ आदेश बांदेकर यांच्या सोहम प्रॉडक्शननं या मालिकेची निर्मिती केली आहे . आदेश बांदेकर यांचा सुपुत्र सोहम बांदेकर या मालिकेच्या निमित्ताने पहिल्यांदाच निर्माता म्हणून समोर येणार आहे . ‘ललित २०५’मध्ये सुहास जोशी , सागर तळाशीकर , धनश्री दवांगे , संग्राम समेळ , अमृता पवार , अनिकेत केळकर , कीर्ती मेहेंदळे , अमोघ चंदन , मानसी नाईक अशी उत्तम स्टारकास्ट आहे . शिरीष लाटकर या मालिकेचं लेखन करत आहेत . या मालिकेच्या चित्रीकरणसाठी ठाणे येथे खास सेट उभारण्यात आला आहे ."
lifestyle,"डोळ्यांची शक्ती ⦁ मानवी डोळ्यामध्ये १ कोटी रंगांमधील सूक्ष्म फरक शोधण्याची क्षमता असते . ⦁ जगातील कोणत्याही उपकरणामध्ये किंवा संगणकामध्ये ही क्षमता आजमितीला नाही . नाकामधील एअरकंडिशनर ⦁ नाक एखाद्या नैसर्गिक एअरकंडिशनर प्रमाणे असते . नाकातून श्वासावाटे आत जाणारी हवा जर अति थंड असेल तर ती उबदार केली जाते . जर उष्ण असेल तर ती थंड करून फुफ्फुसांकडे पाठवली जाते . स्फोटक शिंक ⦁ शिंक आल्यावर नाकातून बाहेर पडणारी हवा ताशी १६६ ते ३०० किलोमीटर वेगाने बाहेर पडते . ⦁ शिंकताना डोळे उघडे राहू शकत नाहीत . कान - नाक - डोळ्याचे अनोखे विश्व ⦁ डोळे केवळ बालपणातच पूर्ण विकसित होतात . त्यानंतर त्यांचा विकास होत नाही . नाक आणि कान यांच्यात प्रौढपणीही वाढ होऊ शकते . ⦁ कानांना १ , ००० ते ५० , ००० हर्ट्झचा आवाज ऐकू येतो . ⦁ ध्वनीतरंगातील सूक्ष्म फरक कानांना ओळखू येतो . दातांची बत्तीशी ⦁ मानवी दात पोलादाप्रमाणे भक्कम असतात , परंतु शरीराच्या इतर अवयवांची झीज झाल्यास ती जशी भरून येते , तशी दातांची झीज किंवा हानी भरून येत नाही . तोंडातील लाळ ⦁ मानवी तोंडात दररोज १ . ७ लिटर लाळ स्त्रवते . ही लाळ अन्न पचवते . ⦁ जीभेच्या पृष्ठभागावर १० , ००० पेक्षा अधिक स्वाद ग्रंथी असतात पापण्यांची फडफड ⦁ डोळ्यामधील आर्द्रता टिकवण्यासाठी पापण्यांची उघडझाप होते . ⦁ पुरुषांपेक्षा स्त्रियांच्या डोळ्यांची उघडझाप जास्त वेळा होते ."
sports,"बीसीसीआयच्या निरीक्षकांकडून मैदानाची पाहणी महाराष्ट्र क्रिकेट संघटनेत उपाध्यक्षपद टिकवून ठेवणारे आणि जिल्हा संघटनेवर २००३ पासून मांड ठोकलेले अध्यक्ष धनपाल तथा विनोद शहा यांच्या कार्यकारिणीने तीन वर्षांच्या अंतरानंतर पुन्हा एकदा नाशिक येथे रणजी सामना मिळवला असून भारतीय क्रिकेट नियामक मंडळाच्या ( बीसीसीआय ) निरीक्षकांनी पाहणी करून तयारीला लागण्याचे निर्देश दिले आहेत . नाशिकच्या अनंत कान्हेरे मैदानावर ७ ते १० डिसेंबर या कालावधीत उत्तर प्रदेश विरुद्ध बडोदा हा रणजी सामना होणार आहे . नाशिकमधील हा १४वा रणजी सामना ठरणार आहे . २००५ पासून शहा आणि कंपनीने प्रत्येक वर्षी रणजी सामन्याचे आयोजन करण्यात यश मिळवले . २००६ मध्ये तर एकाच वर्षी दोन रणजी सामने झाले . सामने यशस्वी करण्याचे तंत्र आणि मंत्र चांगलेच आत्मसात झालेले असताना त्यात मागील तीन वर्षांपासून खंड पडला . गहुंजे येथे महाराष्ट्र क्रिकेट संघटनेच्या स्टेडियमवर सामने सुरू झाल्यापासून नाशिकच्या वाटय़ाला सामन्यांचे आयोजन बंद झाले होते . गहुंजे येथील स्टेडियमला कसोटी क्रिकेटचा दर्जा मिळण्यासाठी त्या ठिकाणी काही प्रथम श्रेणी सामन्यांचे आयोजन करणे आवश्यक होते . आता या स्टेडियमला कसोटी क्रिकेटचा दर्जा मिळाल्यामुळे नाशिकला या हंगामात रणजी सामन्याचे आयोजन करता येणार असून त्याची अधिकृत घोषणा होणे तेवढे बाकी असल्याची माहिती धनपाल शहा यांनी दिली . बीसीसीआयचे निरीक्षक धीरज परसाना यांनी पांडुरंग साळगावकर यांच्यासह अलीकडेच मैदानाची पाहणी करून जिल्हा संघटनेच्या पदाधिकाऱ्यांना काही किरकोळ सूचना केल्या . ड्रेसिंग रूममध्ये इतर आगंतुकांचा प्रवेश टाळण्यासह खेळाडूंच्या निवासाची व्यवस्था कुठे राहणार , याविषयी त्यांनी माहिती जाणून घेतली . जिल्हा संघटनेच्या विद्यमान पदाधिकाऱ्यांनी १० रणजी सामन्यांचे आयोजन यशस्वी केलेले असल्याने त्यांना विशेष काही सांगण्याची गरज नसल्याचेही परसाना यांनी नमूद केले . नाशिकमध्ये मागील महिन्यात झालेल्या पावसाचा उपयोग मैदानावरील लॉन , गवत यांच्यासाठी चांगलाच झाला असून याआधीच्या सामन्यांप्रमाणे पुढील सामन्याचे आयोजनही यशस्वी करण्यात येईल , असे जिल्हा संघटनेचे पदाधिकारी समीर रकटे यांनी सांगितले ."
sports,"भारताने लंडन येथे झालेल्या चॅम्पियन्स चषक हॉकी स्पर्धेत रौप्यपदक मिळवत नेत्रदीपक कामगिरी केली आहे . आता त्यांनी आगामी ऑलिम्पिकमध्येही पदक जिंकावे , असे माजी ऑलिम्पिकपटू धनराज पिल्ले यांनी सांगितले . ‘ऑलिम्पिकमध्ये चार वेळा प्रतिनिधित्व करूनही मला देशाला ऑलिम्पिक पदक मिळवून देता आले नाही . मला अपेक्षेइतकी कामगिरी करता आली नाही . चॅम्पियन्स स्पर्धेत प्रथमच आपल्या संघाने अंतिम फेरी गाठली होती . त्यांनी ऑस्ट्रेलियासारख्या बलाढय़ संघाला खूपच चिवट लढत दिली . त्यांच्या या कामगिरीने मी भारावून गेलो आहे . यश व अपयश या खेळाच्या दोन बाजू असतात . जरी कांगारूंविरुद्ध आपल्या संघाला पराभव स्वीकारावा लागला असला तरी या सामन्यात भारतानेच वर्चस्व गाजवले असे माझे स्पष्ट मत आहे . या सामन्यातील ७० मिनिटे भारतीय खेळाडूंनी जे सातत्य दाखविले , तसे सातत्य मी खेळत असतानाही आम्हाला दाखवता आले नव्हते , ’’ असे धनराज यांनी सांगितले . ‘‘ऑलिम्पिकमध्ये पदक मिळविण्यासाठी भारतीय खेळाडूंनी मैदानी गोलवर अधिक भर दिला पाहिजे . विशेषतः गोल करण्याबाबत भारतीय खेळाडूंनी अचूकतेवर लक्ष केंद्रित करण्याची आवश्यकता आहे . मिळालेल्या संधींचे सोने कसे करता येईल याचा विचार त्यांनी केला पाहिजे , ’’ असेही धनराज यांनी सांगितले . भारतीय संघातील खेळाडूंच्या तंदुरुस्तीबाबत धनराज यांनी भारतीय संघाचे प्रशिक्षक रोलँट ओल्टमन्स यांचे कौतुक करताना म्हटले की , ‘‘रोलँट यांच्या मार्गदर्शनाखाली भारतीय खेळाडूंनी गेल्या सहा महिन्यांत प्रशंसनीय कामगिरी केली आहे . चॅम्पियन्स स्पर्धेत ऑस्ट्रेलियापेक्षाही आपल्या खेळाडूंच्याआक्रमक चाली अव्वल दर्जाच्या होत्या . वरिष्ठ खेळाडूंना अधूनमधून विश्रांती देणे व युवा खेळाडूंना त्यांच्याऐवजी संधी देणे ही त्यांची रणनीती प्रभावी ठरली आहे . ’’ टेबल टेनिस लीगमध्ये धनराजचा संघ भारताचा माजी हॉकी कर्णधार धनराज पिल्ले मुंबई सुपर टेबल टेनिस लीगमधील एका संघाचा सहमालक झाला आहे . ‘‘गेल्या वर्षी या लीगच्या पारितोषिक वितरण समारंभाला मी पाहुणा म्हणून उपस्थित होतो . त्यावेळी ही लीग पाहून मी भारावून गेलो आणि कमलेश मेहता यांना लीगमध्ये संघ घेण्यासाठी इच्छुक असल्याचे सांगितले . त्यानुसार या हंगामामध्ये मी एका संघाचा सहमालक झालो आहे . यापुढे हॉकीमधील एका लीगमध्येही संघ घेण्यासाठी मी प्रयत्नशील आहे , ’’ असे धनराजने सांगितले ."
sports,"कुस्तीमध्ये भारताला खरे तर सुरवातीलाच धक्का बसला . डबल ऑलिंपिक पदक विजेता सुशील कुमार पात्रता फेरीचा अडथळाही दूर करू शकला नाही . बहारिनच्या आदमविरुद्ध सुरवातीला मिळविलेल्या आघाडीचा त्याला फायदा घेता आला नाही . दुसऱ्या फेरीत सुशीलला आक्रमकच होता आले नाही . आदमविरुद्ध दुसऱ्या फेरीत तो चपळताही दाखवू शकला नाही . बचावाच्या आघाडीवरदेखील तो निष्प्रभ ठरला . त्यामुळेच त्याला ५ - ३ असा परभव पत्करावा लागला . संदीप तोमरने ५७ किलो वजनी गटात पहिल्या फेरीत तुर्कमेनिस्तानच्या रुस्तम नझरोला याला अटीतटीच्या लढतीत १२ - ८ असे पराभूत केले ; पण दुसऱ्या फेरीत तो इराणच्या रेझाचे आक्रमण पेलू शकला नाही . अर्थात , बलाढ्य रेझाला दिलेली झुंजही संदीपचे भवितव्य उज्ज्वल असल्याची साक्ष देत होती . संदीप ९ - १५ असा हरला असला , तरी क्षणाक्षणाला डावपेचांची होणारी उधळण आणि लढतीचा बदलणारा निर्णय रोमांचकारक ठरला . पवन कुमारने ८६ किलो वजनी गटात कंबोडियाच्या हेंद युथीविरुद्ध ८ - ० असा विजय मिळवून झकास सुरवात केली ; पण इराणच्या हसन याजदानीकडून तो ११ - ० असा हरला . रेपिचेजमध्येही तो टिकला नाही . मौमस खत्रीला ९७ किलो वजनी गटात उझबेकिस्तानच्या इब्रा जिमोवचे आव्हान पहिल्याच फेरीत पेलवले नाही . हा खेळाचा भाग झाला . मी सध्या माझी शरीरयष्टी राखण्यावर भर देत आहे . आज मी तीन मिनिटांनंतर प्रतिआक्रमणच करू शकलो नाही . आता पुढील लक्ष्यावर माझे लक्ष केंद्रित करेन . - सुशील कुमार"
lifestyle,मोबाईल हा सध्या बहुतांश जणांच्या आयुष्यातील अविभाज्य भाग झाला आहे . सकाळच्या गजरापासून ते रात्रीच्या कामांपर्यंत सर्व गोष्टी सध्या एका क्लिकवर शक्य झाल्या आहेत . मोबाईल कंपन्याही दिवसागणिक एकाहून एक फिचर्स असणारे मोबाईल बाजारात आणत आहेत . ग्राहकांचा मोबाईलचा वापर जास्तीत जास्त सोपा व्हावा यासाठी या कंपन्यांमध्ये मोठी स्पर्धा असल्याचे चित्र बघायला मिळते . असे असतानाही आपल्या मोबाईलमध्ये आपल्याला आवश्यक नसणारी फिचर्स नसल्याचे भारतीयांचे म्हणणे आहे . जवळपास ८१ टक्के भारतीयांचे आपल्या मोबाईलमधील फीचर्स उपयोगाची नसल्याचे म्हणणे आहे . ‘नाइन्टी वन मोबाइल्स डॉट कॉम’ या वेबसाइटने ‘कन्झ्युमर इनसाइट्स स्टडी २०१८’ हा अहवाल नुकताच जाहीर केला . त्यावरुन ही आकडेवारी समोर आली आहे . या सर्वेक्षणामध्ये १८ ते ३० वयोगटातील १५ हजार मोबाईल युजर्सनी सहभाग घेतला होता . त्यातील ८१ टक्के जण आपल्या फोनमधील वेगवेगळ्या फीचर्सबाबत नाखूश असल्याचे स्पष्ट झाले आहे . यातील २१ टक्के ग्राहकांनी आपला स्मार्टफोन वॉटरप्रूफ नसल्याचे सांगितले . तर १९ टक्के ग्राहकांनी आपल्या स्मार्टफोनमध्ये फ्रंट फेसिंग फ्लॅश नसल्याची खंत व्यक्त केली . तर ११ टक्के लोकांनी फोनमध्ये फेस लॉकींगची सुविधा नसल्याने आपण निराश असल्याचे म्हटले . आपण वापरत असलेल्या स्मार्टफोनचा कंटाळा आल्याने किंवा अपडेटेड स्मार्टफोन हवा असल्याने स्मार्टफोन बदलणाऱ्यांचे प्रमाणही भारतात जास्त असल्याचे या अहवालात नमूद करण्यात आले आहे . स्मार्टफोनच्या बॅटरीबाबतही असंख्य जण नाराज असल्याचे सर्वेक्षणातून समोर आले आहे . अनेक सॉफ्टवेअर सारखी बंद पडत असल्याची तक्रारही बऱ्याच जणांनी केली . आपण वापरत असलेल्या फोनचा कंटाळा आल्याने किंवा अपडेटेड फोन खरेदी करायचा असल्याने वर्षभरातच दुसरा अपडेटेड स्मार्टफोन खरेदी करण्यावर अनेकांचा भर असल्याचेही दिसून आले आहे . याशिवाय अनेक जण ब्रँडच्या बाबतीत चोखंदळ असल्याचेही या अहवालातून समोर आले आहे . एका नामवंत ब्रँडचा स्मार्टफोन वापरत असल्यास त्यानंतर ब्रँड बदलण्याची इच्छा नसल्याचेही या लोकांनी नमूद केल्याचे सर्वेक्षणात दिसून आले .
lifestyle,"मेंदूचे स्कॅनिंग करून मानसिक आजारांचा शोध घेणे सहज शक्य असल्याचे नुकत्याच करण्यात आलेल्या संशोधनात स्पष्ट झाले आहे . त्याचप्रमाणे मेंदूसंबंधी अन्य आजारांचे निदान करणेही शक्य आहे . हे संशोधन नुकतेच ‘न्यूरॉन’ या मासिकात प्रसिद्ध झाले आहे . एमआरआय स्कॅनिंगद्वारे मेंदूतील महत्त्वाच्या भागांतील प्राथमिक फरक ओळखणे सहज शक्य होते . मेंदूचा विकार नसलेल्यांना या आजारांपासून दूर ठेवणे शक्य आहे . मेंदूच्या स्कॅनिंगच्या माध्यामातून मेंदूसंबंधी विकार दूर करण्याकडे पहिले पाऊल पडल्याचे वॉशिंग्टन वैद्यकीय विद्यापीठाचे प्राध्यापक स्टीव्हन पीटरसन यांनी सांगितले . स्कॅनिंगसाठी आम्ही एमआरआय चाचणीचा विकास केला तेव्हा या चाचणीतून नेमके काय साध्य करायचे याचा विचार करणे आवश्यक होते . मात्र , या चाचणीद्वारे वैद्यकीय चाचणी क्षेत्रासाठी नवी कवाडे खुली झाली आहेत , असे पीटरसन म्हणाले . संशोधकांनी दहा तासांत नऊ नागरिकांच्या मेंदूचे स्कॅनिंग केले . प्रत्येकाची एक तास तपासणी केल्यानंतर संशोधकांनी वरील निदान केले आहे . चाचणीच्या आधी व्यक्तीचे मानसिक आजार , क्षमता , वाचनाची क्षमता आणि अन्य गुणोंचा विचार करण्यात आला होता . चाचणीत व्यक्तीच्या मेंदूच्या विविध भागांची , बदललेल्या घटकांची माहिती होते . त्याद्वारेच रुग्णाचा आजार शोधणेही शक्य असल्याचा शोध घेण्यात आला ."
sports,"चेंडू कुरतडल्याप्रकरणी निलंबनाची कारवाई करण्यात आलेल्या स्टीव्ह स्मिथ , डेव्हिड वॉर्नर आणि कॅमेरून बॅनक्रॉफ्ट या तीन खेळाडूंवरील बंदी कायम ठेवण्याचा निर्णय क्रिकेट ऑस्ट्रेलियाने घेतला आहे . ऑस्ट्रेलियातील खेळाडूंच्या संघटनेने त्यांच्यावरील बंदी भारताविरुद्धच्या दौऱयापूर्वी उठवावी , अशी मागणी केली होती . मात्र ही मागणी ऑस्ट्रेलिया क्रिकेट बोर्डाने फेटाळली आहे . दक्षिण आफ्रिकेविरुद्धच्या कसोटी सामन्यात चेंडूशी छेडछाड केल्याप्रकरणी स्मिथ , वॉर्नर आणि कॅमेरून बॅनक्रॉफ्ट या तीन खेळाडूंवर ऑस्ट्रेलिया क्रिकेट मंडळाने बंदी घातली . स्मिथ आणि वॉर्नर यांच्यावर एका वर्षाची तर बॅनक्रॉफ्टवर ९ महिन्यांची बंदी घालण्यात आली . मात्र त्यांना त्यांच्या चुकीबद्दल पुरेशी शिक्षा मिळाली असून आता त्यांच्यावरील बंदी उठवण्यात यावी , अशी मागणी ऑस्ट्रेलिया क्रिकेटपटूच्या संघटनेने केली होती . मात्र त्यांच्यावरील बंदी कमी करण्यासारखे काहीही घडलेले नाही . त्यामुळे त्यांच्यावरील बंदी कायम ठेवण्यात आली असल्याचे बोर्डाच्या संचालक मंडळाने एकमताने ठरवले आहे . दरम्यान , क्रिकेट ऑस्टेलियाने केलेल्या कारवाईला बंदी घातलेल्या कोणत्याही खेळाडूने आव्हान दिलेले नाही , त्यामुळे त्यांच्यावरील बंदी उठवू नये , असे मत ऑस्ट्रेलियाचा माजी वेगवान गोलंदाज मिचेल जॉन्सन याने व्यक्त केले होते . आजच्या क्रिकेट ऑस्ट्रेलियाच्या निर्णयामुळे भारताच्या मालिकेआधी बंदी उठवण्याबाबतच्या या चर्चांना पूर्णविराम मिळाला आहे ."
entertainment,"बॉलिवूडची प्रसिद्ध अभिनेत्री सोनाली बेंद्रेने काही दिवसापूर्वी तिला हाय ग्रेड कॅन्सर झाल्याची माहिती ट्विटरच्या माध्यमातून दिली . सोनालीच्या या धक्कादायक माहितीमुळे कलाविश्वात एक प्रकारची खळबळ माजली असून सध्या सोनाली न्युयॉर्कमध्ये उपचार घेत आहे . यावेळी सोनालीला अनेकांनी मानसिक आधार दिला असून नुकतंच मनीषा कोइरालानेदेखील ट्विटरच्या माध्यामातून तिला आधार दिल्याचं पाहायला मिळात आहे . ‘सरफरोश’ , ‘हम साथ साथ है’ आणि ‘लज्जा’ यांसारख्या चित्रपटांमध्ये दमदार भूमिका साकारणाऱ्या सोनालीने कॅन्सरची माहिती दिल्यानंतर सर्वांनाच धक्का बसल्या . त्यामुळे अभिनेता अक्षयकुमारनेही तातडीने न्युयॉर्कला जात सोनालीची भेट घेतली . तर काही कलाकारांनी सोशल मीडियाचा आधार घेत तिला पाठिंबा दिला . सोनालीपूर्वीही काही बॉलिवूड कलाकारांना कॅन्सर झाल्याचं समोर आलं होतं . मात्र त्यातील काही कलाकारांनाच या कॅन्सरशी दोन हात करण्यास यश आले . त्यातलंच एक नाव मनिषा कोइराला . मनिषाला ओव्हरीजचा कॅन्सर झाला होता . मात्र यावर तिने यशस्वीरित्या मात केली . त्यामुळे सध्या सोनालीचं दुःख काय आहे हे जाणून तिने सोनालीसाठी ट्विट केलं . ‘सोनाली तु लवकरात लवकर ठिक होशील . देव सदैव तुझ्या पाठिशी आहे . पटकन बरी हो आणि लवकर घरी ये’ . अशा आशयाचं ट्विट मनिषाने केलं आहे . विशेष म्हणजे उपचार घेत असतानादेखील सोनाली प्रत्येक व्यक्तीच्या ट्विट , मेसेजची उत्तरं देताना दिसून येत आहे . मनिषाच्या ट्विटरवर सोनालीने तातडीने उत्तर देत , ‘धन्यवाद मनिषा . माझ्या लढ्यामध्ये तूच माझी प्रेरणा आहे . तुझ्या प्रेरणेमुळे मी या संघर्षाशी लढा देत आहे’ असं ट्विट सोनालीने केलं आहे . दरम्यान , मनिषाच्या ट्विटनंतर अभिनेत्री दिव्या दत्तानेही सोनालीसाठी ट्विटरवर पोस्ट केली आहे . ज्यामुळे सोनाली भावूक झाल्याचं पाहायला मिळालं ."
sports,"भारतीय महिला कबड्डी संघाची कर्णधार तेजस्विनी बाईने आगामी विश्वचषक कबड्डी स्पध्रेत सुवर्णपदक भारतच जिंकेल , असा विश्वास प्रकट केला . प्रो कबड्डी लीगमध्ये यंदापासून सुरू झालेल्या महिलांच्या प्रायोगिक स्वरूपातील स्पध्रेमुळे देशातील वातावरण बदलले आहे , असे तिने या वेळी सांगितले . ‘‘इराणचा संघ भारताला आव्हान देतो आहे . थायलंड आणि कोरियासारखे संघ उत्तमरीत्या खेळत आहेत . मात्र भारताला हरवण्याइतपत त्यांचे सामथ्र्य तयार झालेले नाही , ’’ असे स्टॉर्म क्विन्सची संघनायिका तेजस्विनीने सांगितले . ‘‘प्रो कबड्डीच्या निमित्ताने महिलांना एक उत्तम व्यासपीठ मिळालेले आहे . आतापर्यंत आम्हाला फारसे कोणी ओळखत नव्हते ; परंतु या लीगमुळे आम्हाला लोक ओळखू लागले आहेत , ’’ असे फायर बर्ड्सची कर्णधार ममता पुजारीने सांगितले . ‘‘महिलांची लीग युरोशी स्पर्धा करीत आहे , ही अतिशय सकारात्मक गोष्ट आहे . हा आकडा अधिक वाढेल , ’’ असा विश्वास आइस दिवाजची कप्तान अभिलाषा म्हात्रेने व्यक्त केला . महिलांचा अंतिम सामना रविवारी प्रो कबड्डी लीगची सांगता येत्या रविवारी हैदराबादला होणार असून , अंतिम दिवशी तीन सामन्यांची रंगत क्रीडारसिकांना अनुभवता येणार आहे . या दिवशी सायंकाळी सात वाजता तिसऱ्या स्थानावर उपान्त्य फेरीत पराभूत झालेल्या संघांचा सामना होईल . त्यानंतर रात्री आठ वाजता महिलांचा अंतिम फेरीचा सामना रंगणार आहे आणि मग रात्री नऊ वाजता पुरुषांची अंतिम फेरी होणार आहे ."
sports,"आयुष बदोनी आणि मोहित जांग्रा यांच्या अष्टपैलू कामगिरीच्या बळावर भारतीय युवा संघाने ( १९ वर्षांखालील ) शुक्रवारी श्रीलंकेविरुद्धच्या चार दिवसीय सामन्यांच्या मालिकेतील पहिल्या कसोटीत एक डाव व २१ धावांनी मोठा विजय मिळवला . या विजयासह भारताने या दोन सामन्यांच्या मालिकेत १ - ० अशी आघाडी घेतली . सामन्याच्या शेवटच्या दिवशी भारताला विजयायाठी अवघ्या सात बळींची आवश्यकता होती . गुरुवारच्या ३ बाद १७७ धावांवरून पुढे खेळताना श्रीलंकेने सावध सुरुवात केली . यजमानांचा संघ २७९ धावांवर ५ बाद अशा सुस्थितीत असताना जांग्राने आपल्या फिरकीची कमाल दाखवली . त्याने नुवानिदू फर्नाडोला ७८ धावांवर बाद करून श्रीलंकेच्या डावाला खिंडार पाडले . संदून मेडिंसलाही ३७ धावांवर बाद करून त्याने श्रीलंकेच्या पराभवावर शिक्कामोर्तब केले . दुसऱ्या डावात श्रीलंकेने ३२४ धावांपर्यंत मजल मारली . जांग्राने या डावात पाच बळी घेण्याची किमया साकारली व बदोनीने त्याला दोन बळी घेत योग्य साथ दिली , तर अर्जुन तेंडुलकरने पहिल्या डावाप्रमाणेच या डावातही एक बळी मिळवला . त्याआधी , सातव्या क्रमांकावर फलंदाजीला येऊन नाबाद १८५ धावा उभारणाऱ्या बदोनीने जांग्राच्या ( २२ धावा ) साथीने भारताला पहिल्या डावात ५८९ धावांचा डोंगर उभारून देण्यात मोलाचा वाटा उचलला . मालिकेतील दुसरा सामना २४ जुलैपासून हम्बानटोटा येथे खेळला जाणार आहे . संक्षिप्त धावफलक"
sports,"सुपरस्टार ख्रिस्तियानो रोनाल्डोच्या अनुपस्थितीत विश्वकरंडक फुटबॉल सरावासाठी खेळलेल्या मित्रत्वाच्या सामन्यात पोर्तुगालला 2 - 0 आघाडी घेऊनही ट्युनिशियाविरुद्ध बरोबरीवर समाधान मानावे लागले . पोर्तुगाल हे युरोपियन विजेते असून , विश्वकरंडक स्पर्धेत त्यांच्या गटात बलाढ्य स्पेनचा समावेश आहे . दोन दिवसांपूर्वीच चॅंपियन्स लीगच्या अंतिम सामन्यात खेळल्यामुळे रोनाल्डोने ट्युनिशियाविरुद्धच्या या सामन्यातून विश्रांती घेतली ; पण त्याच्या सहकाऱ्यांना चांगला खेळ करूनही विजय मिळवता आला नाही . वालेंटे सिल्वाने 20 यार्डावरून गोल करून पोर्तुगालचे खाते उघडले ; पण ऍनिस बद्रीने ट्युनिशियाला बरोबरी साधून दिली . जोओ मारिओने गोल करून पुन्हा पोर्तुगालचे एक पाऊल पुढे ठेवले ; परंतु उत्तरार्धात बेन योसेफने गोल करून पोर्तुगालच्या विजयाच्या आशांवर पाणी फेरले . फ्रान्सचा विजय माजी विजेत्या फ्रान्सने रिपब्लिक ऑफ आयर्लंडविरुद्ध 2 - 0 विजय मिळवला . दोन्ही गोल पूर्वार्धात चार मिनिटांत करण्यात आले . गेरॉल्डने फ्रान्सकडून खेळताना आपला 31 वा गोल केला . त्यानंतर नबील फेक्रीने सामन्यातला दुसरा गोल टोलावला . फ्रान्सचे आता इटली आणि अमेरिकेविरुद्धचे सराव सामने शिल्लक आहेत . बालोटेलीचा गोल यंदाच्या विश्वकरंडक स्पर्धेसाठी इटली पात्र ठरलेले नसले तरी त्यांनी सौदी अरेबियाविरुद्धच्या सामन्यात 2 - 1 अशी बाजी मारली . चार वर्षांनंतर पहिला आंतरराष्ट्रीय सामना खेळणाऱ्या बालोटेलीने शानदार पुनरागमन करताना सामन्याच्या 21 व्या मिनिटालाच गोल केला . इटलीचा दुसरा गोल बेलोट्टीने केला . सौदीकडून एकमेव गोल अल शेहरीने होंडुरास 2 - 0 , तुर्कस्तान वि . वि . इराण 2 - 1 , नायजेरिया बरोबरी . वि . डीआर कांगो 1 - 1 ."
entertainment,"रमेश सिप्पी दिग्दर्शित ‘शोले’ या चित्रपटाचा प्रत्येक किस्सा , आठवण ही प्रेक्षकांसाठी मोठ्या कुतूहलाची गोष्ट असते . चित्रपटसृष्टीत मैलाचा दगड ठरलेला ‘शोले’विषयी काय आणि किती सांगावं हाच प्रश्न अनेकांच्या मनात घर करतो . या ब्लॉकबस्टर चित्रपटाच्या चित्रीकरणावेळेचा असा एक किस्सा आहे , ज्यामुळे सेटवर उपस्थित सर्वांच्या तोंडचं पाणी पळालं होतं . अर्थात तो प्रसंगही तसाच होता . झाल्या प्रसंगानंतर खुद्द धर्मेंद्र यांनीही आपली चूक मान्य करत चक्क बिग बींची माफी मागितली होती . शेखर सुमन यांनी ‘लाइट्स कॅमेरा किस्से’ या कार्यक्रमादरम्यान हा किस्सा सांगितला होता . त्यावेळी ‘जब तक है जान जाने जहां मैं नाचूंगी’ या गाण्यातील एका दृश्याचं चित्रीकरण करण्यात येत होतं . या गाण्यानंतर लगेचच एक दृश्यं आहे ज्याच्या शेवटी ‘बसंती’ म्हणजेच हेमा मालिनी नाचता नाचता ‘वीरु’च्या म्हणजेच धर्मेंद्रच्या पायांवर पडतात . त्याचवेळी ‘जय’ म्हणजेच अमिताभ यांची एन्ट्री होते . त्यानंतर जय वीरुची सुटका करतो . सुटका झाल्यानंतर वीरु तेथीलच एक बंदुक बसंतीला देतो , दुसरी स्वतःपाशी ठेवतो आणि लाथ मारुन गोळ्यांनी भरलेला एक खोकं उघडतो आणि त्यातील काही गोळ्या स्वतःकडे ठेवत घोड्यावर बसून तिथून निघून जातो . हे दृश्य वाचताना जितकं रंजक वाटतं त्यापेक्षा ते पडद्यावर पाहताना थरारकही दिसतं . वाचा : जाणून घ्या , चित्रपटातील डिझायनर कपड्यांचं पुढे करतात तरी काय ? हे दृश्य आणखीनच प्रभावी करण्यासाठी चित्रपटाच्या अॅक्शन डायरेक्टरने खऱ्या गोळ्या ( काडतुसं ) मागवली . त्या दृश्याच्या चित्रीकरणादरम्यान धर्मेंद्र जेव्हा जेव्हा त्या खोक्याला लाथ मारत होते तेव्हा पाय कुठे दुसरीकडेच लागत होता . एकच गोष्ट वारंवार होत असल्यामुळे धर्मेंद्र यांना फार राग आला . रागाच्या भरात त्यांनी त्या खोक्यावर जोरात लाथ मारली आणि ते खोकं उघडलं . त्यांनी ते उघडताच त्यातून काही गोळ्या बंदुकीत भरल्या आणि त्या हवेत झाडल्या . हे सर्व अनपेक्षितपणे घडल्याचं पाहून सेटवर सर्वजण घाबरले होते . ही बाब धर्मेंद्र यांच्याही लक्षात आली . तेव्हाच त्यांनी मागे वळून पाहिलं तर अमिताभ बच्चन यांच्याभोवती घोळका करुन काही लोक उभे होते आणि अमितजी जमिनीवर पडले होते . कारण , धर्मेंद्र यांनी झाडलेली ती गोळी बिग बींना लागता लागता राहिली होती , त्यांचा जीव वाचला होता . हे जेव्हा धर्मेंद्र यांच्या लक्षात आलं तेव्हा त्यांनी लगेचच अमिताभ यांची आणि चित्रपटाच्या दिग्दर्शकांची माफी मागितली . ‘शोले’मध्ये जय - वीरु यांचं मैत्रीपूर्ण नातं दाखवतानाच बी टाऊनला अमिताभ बच्चन आणि धर्मेंद्र यांच्या रुपाने आणखी एक मित्रांची जोडी सापडली होती . पण , या मित्रांच्या जोडीचा हा किस्सा मात्र खूप कमी लोकांना ठाऊक असावा ."
lifestyle,"भारतात २००५ ते २०१५ या काळात पाच वर्षांखालील १० लाख मुलांचे मृत्यू टाळण्यात यश आले आहे . न्यूमोनिया , अतिसार , धनुर्वात , गोवर यांसारख्या रोगांवर मात करण्याने हा फरक दिसून आला , असे लँसेट या नियतकालिकाने प्रसिद्ध केलेल्या नव्या संशोधनात म्हटले आहे . भारतात १ ते ५९ महिन्यांच्या मुलांमध्ये मृत्युदर कमी होण्याची आवश्यकता आहे . त्यामुळे बालमृत्युदर आणखी पाच टक्क्यांनी कमी होऊन त्याबाबत संयुक्त राष्ट्रांनी घालून दिलेले उद्दिष्ट साध्य होईल . २०३० पर्यंत बालमृत्यूचे प्रमाण हजारात २५ इतके खाली आणण्याचे संयुक्त राष्ट्रांनी दिलेले उद्दिष्ट आहे . २००० ते २०१५ या काळात पाच वर्षांखालील २९ दशलक्ष मुले विविध कारणांनी भारतात मरण पावली , असे संयुक्त राष्ट्रांच्या आकडेवारीत दिसून आले आहे . पण बालमृत्युदर वाढण्याचे प्रमाण मात्र कमी झाल्याचे दिसून आले आहे . तो दर जर कायम राहिला असता तर या काळात ३० दशलक्ष मुले मरण पावली असती , पण तसे झालेले नाही , असे या संशोधनाचे लेखक डॉ . प्रभात झा यांनी म्हटले आहे . गोवर लसीचा दुसरा डोस , सरकारच्या गर्भवती महिलांसाठीच्या योजना यांचा चांगला परिणाम झाल्यामुळे हा फरक दिसला आहे . १ ते ५९ महिने वयाच्या मुलांमध्ये हिवतापाने मृत्यू पावण्याचा दर अजून कमी झालेला नाही . नवजात बालकांच्या मृत्यूचा दर शहरी भागापेक्षा ग्रामीण भागात दुप्पटच असून कमी वजनाची बालके जन्माला येण्याने ग्रामीण भागात जास्त मृत्यू होतात . मुलगा व मुलगी यांच्यातील बालमृत्युदरातील तफावतही कमी होत चालली आहे ."
entertainment,"मराठी चित्रपटसृष्टीला एकापेक्षा एक सरस चित्रपट देणारा संजय जाधव त्याच्या आगामी चित्रपटामध्ये व्यस्त असून त्याचा हा चित्रपट लवकरच प्रेक्षकांच्या भेटीला येणार आहे . संजयने सोशल मीडियावरुन या आगामी चित्रपटाची घोषणा केली आहे . बी लाईव्ह प्रोडक्शन्स आणि ड्रिंमिंग ट्वेंटीफोर सेव्हनतर्फे या चित्रपटाची निर्मिती करण्यात येणार आहे . सध्या केवळ या चित्रपटाची घोषणा केली असून अद्याप चित्रपटातील कलाकारांच्या नावाचा खुलासा करण्यात आलेला नाही . संजय जाधव यांच्या आगामी चित्रपटाचं नाव लकी असून हा चित्रपट येत्या ७ डिसेंबर रोजी प्रदर्शित होणार आहे . या चित्रपटाची निर्मिती संजय कुकरेजा , सुरज सिंग आणि दिपक पांडुरंग राणे यांनी केली आहे . विशेष म्हणजे या चित्रपटाच्या माध्यमातून म्युझिक आणि इव्हेंट्स क्षेत्रात नावजलेले बी लाइव्ह प्रोडक्शन्स प्रथमच मराठी चित्रपटसृष्टीत पदार्पण करणार आहे . ‘दुनियादारी’ , ‘तू हि रे’ , ‘प्यारवाली लव्हस्टोरी’ , ‘गुरू’ , ‘येरे येरे पैसा’ अशा सुपरहिट चित्रपटांचे दिग्दर्शन केलेल्या संजय जाधव ह्यांच्या ‘लकी’ ह्या नव्या चित्रपटाची घोषणा झाल्यावर आता चित्रपटात कोणत्या कलाकारांची वर्णी लागणार याकडे साऱ्यांचे लक्ष वेधले आहे . दरम्यान , “सध्या आमचे संहितेवर काम सुरू आहे . ते पूर्ण झाल्यावर मगच चित्रपटाच्या स्टारकास्टचा विचार करण्यात येईल . त्यामुळे आताच या चित्रपटाविषयी काही सांगता येणार नाही , असं संजय जाधव यांनी सांगितलं . विशेष म्हणजे संजय यांनी चित्रपटाच्या घोषणेवेळी त्याच्या प्रदर्शनाचीही तारीख जाहीर केली आहे ."
lifestyle,"स्मार्टफोन वापरणारे बरेचसे लोक ट्रू कॉलर या अॅप्लिकेशनचा वापर करतात . आपल्या मोबाईलमध्ये सेव्ह नसलेल्या व्यक्तीचा आपल्याला फोन आला तर त्याचे नाव ओळखण्यासाठी या अॅपचा चांगला उपयोग होतो . आता हे अॅप्लिकेशन आणखी एक चांगली सुविधा देणार आहे . ‘ट्रू कॉलर’ने आपल्या युजर्ससाठी कॉल रेकॉर्डिंगची नवी सुविधा सुरु केली आहे . त्यामुळे तुम्हाला येणारा कोणताही कॉल तुम्ही अगदी सहज रेकॉर्ड करु शकणार आहात . त्यामुळे ट्रू कॉलरचे हे अॅडव्हान्स फिचरचा आपल्याला निश्चितच चांगला फायदा होईल . कंपनीने त्यांच्या संकेतस्थळावर या नवीन फीचरची माहिती दिलेय . ट्रू कॉलरच्या नव्या फिचरमुळं रेकॉर्ड केलेले कॉल आपल्या फोनमध्ये सेव्ह होणार आहेत . तर पहिल्या १४ दिवसांसाठी ग्राहकांना हे फीचर्स मोफत वापरता येईल . त्यानंतर मात्र या फीचर्ससाठी पैसे द्यावे लागणार आहेत . ही किंमत किती असेल याबाबत मात्र आता कंपनीने माहिती दिली नाही . आता आपल्याला फोनकॉल रेकॉर्ड करायचा असेल तर फोन सुरु असताना रेकॉर्डर ऑन करावा लागतो . मात्र आता तसे न करताही फोन कॉल रेकॉर्ड होऊ शकतो . यामध्ये युजरच्या खासगीपणाबद्दल काय असा प्रश्न तुम्हाला साहजिकच पडला असेल . तर खासगी गोष्टींमध्ये हस्तक्षेप होऊ नये म्हणून कंपनीकडून विशेष काळजी घेतली जाणार आहे . युजर्सने रेकॉर्ड केलेले कॉल फक्त युजर्सच ऐकू शकणार आहेत . ट्रू कॉलरचं हे नवीन फिचर फक्त अँड्रॉइड ५ . ० आणि त्याच्या पुढील व्हर्जनमध्येच चालणार आहे . दरम्यान , अँड्रॉइड ७ . १ . १ नुगावर हे फिचर सुरु होणार नाही असं कंपनीकडून सांगण्यात आले आहे . यामध्ये नेक्सस , पिक्सल आणि मोटो G4 यांसारख्या मोबाईलचा समावेश आहे ."
entertainment,"मनुष्य स्वभाव म्हटला की त्यात सारे स्वभाव वैशिष्ट्य हे आले . मग त्यात भितीही आलीच . अगदी लहान मुलांपासून मोठ्या व्यक्तींपर्यंत प्रत्येक व्यक्तीला ठराविक एका कोणत्याही गोष्टीची भिती वाटतच असते . या भितीपासून अभिनेता प्रियदर्शन जाधवही काही सुटलेला नाही . ‘माझ्या बायकोचा प्रियकर’ या चित्रपटामध्ये प्रियदर्शन झळकणार असून या चित्रपटातील काही भागाचं चित्रीकरण भोर येथे पार पडलं . विशेष म्हणजे हे चित्रीकरण रात्रीच्या वेळी चित्रित करण्यात आल्यामुळे प्रियदर्शन काही वेळा घाबरल्याचं पाहायला मिळालं . ‘माझ्या बायकोचा प्रियकर’ हा चित्रपट कॉमेडी हॉरर या प्रकारात मोडणारा असून भोर येथे भूताची काही दृश्य चित्रित करायची होती . त्यामुळे सेटवर अंधार करण्यात आला होता . अशा वातावरणात चित्रीकरण करताना प्रियदर्शन बराच दचकत होता . त्याला अंधाराची भिती वाटू लागली होती . त्यामुळे प्रियदर्शन अंधाराला घाबरत असल्याचं उपस्थित साऱ्यांनाच कळून आलं . दरम्यान , राजीव एस . रुईया दिग्दर्शित हा चित्रपट येत्या २३ नोव्हेंबरला हा प्रदर्शित होणार असून दीपक रुईया , राजेंद्र गोयंका , प्रदीप के शर्मा , अनिता शर्मा , धवल जयंतीलाल गाडा , अक्षय जंयतीलाल गाडा यांनी चित्रपटाची निर्मिती केली आहेत ."
sports,"कोलंबो : भारताने 2011 च्या विश्वकरंडक क्रिकेट अंतिम लढतीत श्रीलंकेस पराजित करून जागतिक विजेतेपदाचा दुष्काळ संपवला होता . आता श्रीलंकेचे दिग्गज क्रिकेटपटू अर्जुन रणतुंगा यांनी या लढतीच्या निकालाबाबत शंका घेतली आहे . त्यांनी या लढतीबाबत मॅच फिक्सिंगचा आक्षेप घेतला आहे . रणतुंगा यांनी या लढतीच्या निकालाबाबत शंका घेणारा व्हिडीओ फेसबुकवर पोस्ट केला आहे . वानखेडे स्टेडियमवरील श्रीलंकेचा पराभव पाहून आपल्याला धक्का बसल्याचे त्यांनी सांगितले आहे . "" वर्ल्ड कपच्या वेळी मी समालोचनासाठी भारतातच होतो . आमच्या पराभवानंतर खूपच निराश झालो . त्याचवेळी मला शंका आली होती . त्या लढतीतील श्रीलंकेच्या कामगिरीची चौकशी होण्याची गरज आहे . आत्ताच मी काही जाहीर करणार नाही , पण भविष्यात नक्कीच करणार आहे . या सामन्याची सखोल चौकशी करण्याची गरज आहे , ' असे रणतुंगा यांनी सांगितले आहे . खेळाडू आपल्या पांढऱ्या पोषाखाखाली चिखल झाकू शकणार नाहीत , असेही त्यांनी सांगितले . मुंबईतील त्या सामन्यात श्रीलंकेने प्रथम फलंदाजी करताना 50 षटकांत 6 बाद 274 अशी मजल मारली होती . त्यांनी सचिन तेंडुलकरला झटपट बाद करून वर्चस्वही मिळवले होते , पण त्यानंतर खराब गोलंदाजी तसेच क्षेत्ररक्षणामुळे पकड गमावली . श्रीलंका संघाने सामना भारतास बहाल केला असल्याचा आक्षेप तेथील काही माध्यमांनी घेतला होता , पण आत्तापर्यंत कोणीही याबाबतच्या चौकशीची मागणी केली नव्हती . दरम्यान , रणतुंगा श्रीलंकेतील क्रिकेटबद्दल अध्यक्षांची भेट घेणार आहेत . एजंटच्या मुद्द्यावरून खेळाडू आणि श्रीलंका क्रीडा मंत्रालयात संघर्ष सुरू आहे . एजंटबाबत नियमावली तयार करण्याचा विचार असल्याचे श्रीलंका क्रीडामंत्री दयासिरी जयसेखरा यांनी सांगितले आहे . एका खेळाडूच्या मदतीने निकाल निश्चिती करता येणार नाही , हाच आपला उद्देश असल्याचे जयसेखरा यांनी सांगितले आहे ."
sports,"अफगाणिस्तान संघ उद्या अधिकृतरित्या कसोटी क्रिकेटच्या नकाशावर झळकेल . त्यांचा पहिला कसोटी सामना उद्या भारताविरुद्ध बंगळूरच्या चिन्नास्वामी मैदानावर सुरू होईल . आतापर्यंत अफगाणिस्तानचे क्रिकेट झटपट क्रिकेटसाठी मर्यादित राहिले असले , तरी उद्यापासून त्यांच्या पाच दिवसांच्या क्रिकेटमधील संयमाची कसोटी बघितली जाईल . भारतीय संघ निश्चितच एक पाऊल पुढे असला , तरी गेल्या काही वर्षांतील अफगाणिस्तानची प्रगती लक्षात घेता क्रिकेट पंडित त्यांना कमी लेखण्याच्या तयारीत नाहीत . भारतीय संघाचा कर्णधार अजिंक्य रहाणेने देखील हे मान्य केले . सामन्याबद्दल बोलताना तो म्हणाला , "" "" अफगाणिस्तान संघाला कमी लेखण्याचा प्रश्नच नाही . अफगाणिस्तान संघातील गुणवत्ता क्रिकेट जगताने बघितली आहे . मर्यादित षटकांच्या क्रिकेटमध्ये त्यांनी चांगला ठसा उमटवलेला आहे . त्यामुळे भारतीय संघ कोणतीही दयामाया न दाखवता क्रिकेट खेळणे पसंत करेल . अर्थातच ही आक्रमकता मैदानावरील खेळापुरतीच मर्यादित असेल . ' ' अपेक्षेप्रमाणे चिन्नास्वामी मैदानावरची खेळपट्टी भरपूर पाणी मारून मग रोलींग करून तयार केली जात आहे . भारतीय संघाचे बलस्थान फलंदाजी बरोबर फिरकी गोलंदाजीत आहे . योगायोग म्हणजे अफगाणिस्तान संघदेखील त्यांच्या फिरकी गोलंदाजीवर सर्वाधिक अवलंबून आहे . राशिद खान आणि मुजीब रेहमानच्या गोलंदाजीतील चमक कसोटी सामन्यात अनावश्यक मोठी अडचण ठरू नये , या करिता खेळपट्टीवरील माती लवकर मोकळी होणार नाही , याकडे लक्ष दिले जात आहे . पहिल्या कसोटी सामन्याचा उत्साह अफगाणिस्तान खेळाडूंच्यात दिसतो आहे . "" "" कसोटी सामन्यात तग धरायचा असेल तर आम्हांला फलंदाजीत लक्षणीय बदल आणि सुधारणा करावी लागेल . आमच्या फलंदाजांना संयम राखून मोठी खेळी करायचे तंत्र आत्मसात करावे लागेल . भारतीय संघ किती तयारीने मैदानात उतरणार आहे याची आम्हाला कल्पना आहे . खास करून पहिल्या डावात चांगली धावसंख्या उभारली तरच खरी लढत आम्ही भारतीय संघाला देऊ शकू हे जाणून आहोत . गेले काही दिवस तीच तयारी सरावादरम्यान आम्ही करत आहोत . चांगल्या खेळाची लय कसोटी सामन्यात घेऊन जाणे आमच्या हाती आहे ' ' , असे अफगाणिस्तानचा कर्णधार स्टॅनिकझाई म्हणाला . भारतीय संघात सलामीला मुरली विजय आणि के एल राहुलला पसंती मिळेल आणि इशांत शर्मा - उमेश यादव सोबत आश्विन , जडेजा सोबत कुलदीप यादवही खेळेल असे वाटते . दिनेश कार्तिक बऱ्याच कालावधीनंतर कसोटी सामना खेळेल ."
lifestyle,"कोलेस्टेरॉलच्या चयापचयाची क्रिया नियंत्रित करण्याने स्वादुपिंडाच्या कर्करोगाची शक्यता कमी होते , असे वैज्ञानिकांनी प्रथमच दाखवून दिले आहे . स्वादुपिंडाच्या कर्करोग हा घातक असतो , पण आता त्याच्या उपचारात धमनीकाठिण्य रोधक औषधांचा वापर करता येणार आहे . धमनीकाठिण्यावर आधी विकसित केलेली औषधे ही स्वादुपिंडाच्या कर्करोगावर गुणकारी ठरणार आहेत . अमेरिकेतील परडय़ू विद्यापीठातील जी झिन यांनी सांगितले , की कोलेस्टेरॉलच्या चयापचयावर नियंत्रण मिळवले तर स्वादुपिंडाच्या कर्करोगाचा प्रसार रोखता येतो . धमनीकाठिण्यात धमन्यांच्या भित्तिकांवर कोलेस्टेरॉल व इतर पदार्थाचा थर बसून रक्तप्रवाह अडला जातो व त्यामुळे हृदयविकाराचा झटका येतो . संशोधकांच्या मते कोलेस्टेरॉल इस्टर हे संयुग स्वादुपिंडाचा कर्करोग असलेल्या व्यक्तींमध्ये साठत असल्याचे दिसून आले आहे , त्यामुळे कोलेस्टेरॉलचे इस्टरीफिकेशन व मेटॅस्टॅसिस यांचा संबंधही दिसून आला आहे . इस्टरीफि केशन ही अशी जैवरासायनिक क्रिया आहे , ज्यात कोलेस्टेरॉल हे पेशींमध्ये साठवले जाते व जादा कोलेस्टेरॉल हे कोलेस्टेरॉल इस्टरच्या मेद थेंबाच्या रूपात कर्करोगग्रस्त पेशीत साठवले जाते . त्यामुळे आता स्वादुपिंडाच्या कर्करोगावर नवीन औषधे तयार करता येतील . त्यात कोलेस्टेरॉल इस्टरीफिकेशन प्रक्रियेला दाबून टाकण्याची व्यवस्था केली जाईल , असे इंडियाना विद्यापीठातील जिंगवून झी यांनी सांगितले . मानवी स्वादुपिंडाच्या कर्करोगग्रस्त पेशीत कोलेस्टेरॉल इस्टरचे प्रमाण जास्त दिसून आले आहे . ते कमी केले तर कर्करोगग्रस्त पेशींची वाढ कमी होते , असे परडय़ू विद्यापीठाचे जुनजी ली यांनी म्हटले आहे . पेशीतील एका कोलेस्टेरॉल इस्टर थेंबाचे विश्लेषण रामन स्पेक्ट्रो मायक्रोस्कोपीच्या मदतीने करण्यात आले . त्यामुळे धमनीकाठिण्यावर वापरली जाणारी अॅवासिमीबीसारखी औषधे या कर्करोगावर वापरता येणार आहेत . स्वादुपिंडाचे निदान झाल्यानंतर काही महिन्यातच रुग्णाचा मृत्यू होतो , त्यामुळे हा घातक रोग आहे . कोलेस्टेरॉल इस्टरीफिकेशन हे अॅवासिमीबी या औषधाने रोखता येते . त्यामुळे एंडोप्लाझ्मिक रेटिक्युलम या प्रथिने व मेद संश्लेषण करणाऱ्या घटकाची हानी होते . त्यामुळे कर्करोगाच्या पेशी मरतात , असे ‘ऑन्कोजीन’ या नियतकालिकातील शोध निबंधात म्हटले आहे ."
entertainment,"एखादी चांगली आणि उत्तम अशी कलाकृती साकारण्यासाठी लागणारी मेहनत आणि कष्ट हे पाहणाऱ्यांना दिसून येत नाहीत . ते केवळ ते साकारणाऱ्या व्यक्तीलाच माहिती असतात . पण , आपल्या मेहनतीने तयार केलेल्या कलाकृतीची कोणी नासधूस केली तर… . संजय लीला भन्साळी दिग्दर्शित ‘पद्मावती’ चित्रपटामागचे शुक्लकाष्ठ काही संपता संपत नाहीये . या चित्रपटाचे चित्रीकरण सुरु झाल्यापासूनच सेटवर करण्यात आलेली तोडफोड , भन्साळींच्या तोंडाला काळे फासणे असे काही ना काही प्रकार घडत आलेत . त्यानंतर आता एका कलाकाराने काढलेली ‘पद्मावती’च्या पोस्टरची रांगोळी विस्कटून टाकण्याचा प्रकार घडला आहे . वाचा : अरिनच्या जन्मामुळे यंदाची दिवाळी खूपच खास - अदिती सारंगधर करण के या कलाकाराने दीपिका पदुकोणच्या ‘पद्मावती’ लूकमधील रांगोळी काढली होती . या रांगोळीसाठी त्याला तब्बल ४८ तास लागले होते . पण , समाजकंटकांनी अवघ्या काही मिनिटांतच होत्याचे नव्हते करून टाकले . ट्विटर अकाऊंटवर दिलेल्या माहितीनुसार , करण हा एक अभिनेता , लेखक आहे . तसेच तो डॉक्टरकीचे प्रशिक्षणही घेतोय . १०० लोकांच्या एका घोळक्याने ‘जय श्री राम’च्या घोषणा देत माझ्या कित्येक तासांच्या मेहनतीवर पाणी फिरवल्याचे करणने म्हटलेय . त्याने दोन फोटो ट्विट केले असून , एका फोटोत पद्मावतीची सुंदर रेखाटलेली रांगोळी दिसते . तर दुसऱ्या फोटोत ती रांगोळी विस्कटल्याचे पाहायला मिळते . वाचा : करिना आणि मी ४ वर्षे रिलेशनशिपमध्ये होतो , केआरके बरळला ‘पद्मावती’ चित्रपटाची घोषणा केल्यापासूनच त्यात काही ना काही अडथळे येत आहेत . राजस्थानमध्ये चित्रपटाचे चित्रीकरण सुरु असताना राजपूत करणी सेनेच्या कार्यकर्त्यांनी सेटवर तोडफोड केली होती . इतकेच नव्हे तर त्यांनी संजय भन्साळी यांच्या कानशिलातही लगावली होती . त्यानंतर चित्रीकरणाची जागा बदलूनही पुन्हा करणी सेनेकडून दोनदा तोडफोड करण्यात आली . रणवीरने ‘पद्मावती’चे पोस्टर शेअर केल्यानंतरही त्याला धमकी देण्यात आली होती . आमचे चित्रपटावर पूर्ण लक्ष असून , त्यात काही चुकीचे आढळल्यास आम्ही तुमच्या वाटेत पुन्हा अडथळे निर्माण करू , असे त्यांनी म्हटले . दरम्यान , माहिती आणि प्रसारण मंत्री स्मृती इराणी यांनी ‘पद्मावती’च्या प्रदर्शनामध्ये कोणताही अडथळा येणार नाही , असे आश्वासन करण जोहरला दिलंय . १ डिसेंबरला ‘पद्मावती’ सर्वत्र प्रदर्शित होईल ."
sports,गुजरात लायन्सविरुद्धच्या सामन्यात कोलकाता नाईट रायडर्सकडून खेळणाऱ्या सुनील नरेन याने क्रिकेट विश्वान अनोख्या विक्रमाची नोंद केली . कोलकाताने यावेळी सुनील नरेन याला सलामी फलंदाजीला पाठवले होते . संघाचा विश्वास सार्थ ठरवत नरेनने अगदी पहिल्या चेंडूपासूनच तुफान फटकेबाजीला सुरूवात केली . कोलकाताच्या इडन गार्डन्सवर खेळविण्यात आलेल्या या सामन्यात नरेनने केवळ १७ चेंडूत ४२ धावांची खेळी साकारली . पण यावेळी नरेनने सर्व धावा केवळ चौकार आणि षटकाराने केल्या . नरेनने एकही धाव काढली नाही . नरेनने आपल्या खेळीत तब्बल ९ चौकार आणि १ खणखणीत षटकार ठोकला . अशाप्रकारे त्याने ४२ धावांची साकारली . आयपीएलमध्ये याआधी मुंबई इंडियन्सकडून सनथ जयसुर्या याने एकही धाव न घेता केवळ चौकारांनी ३६ धावा केल्या होत्या . जयसुर्याचा हा विक्रम मोडीत काढून नरेनने नवा विक्रम प्रस्थापित केला . नरेनने प्रवीण कुमारच्या पहिल्याच षटकात तीन चौकार ठोकले . तेव्हाच नरेनने आपले इरादे स्पष्ट केले होते . पुढच्या षटकात जेम्स फॉकनरचा त्याने चांगलाच समाचार घेतला . फॉकनरच्या पहिल्याच चेंडूवर नरेनने एक्स्ट्रा कव्हर्सवर चौकार ठोकला . तर दुसरा चेंडू डॉट बॉल ठरला . नंतर त्यापुढील तीन चेंडूवर नरेनने लागोपाठ तीन चौकार लगावले . मग रैनाने गोलंदाजीत बदल करून प्रवीण कुमारऐवजी बसिल थम्पी याला गोलंदाजीसाठी पाचारण केले . थम्पीचा पहिला चेंडू नरेनने खेळून काढला . त्यानंतर या षटकात नरेनने दोन चौकार आणि एक षटकार देखील ठोकला . अशाप्रकारे नरेनने अवघ्या १६ चेंडूत ४२ धावा ठोकल्या होत्या . पुढील षटक खुद्द कर्णधार रैनाने टाकले आणि पहिल्याच चेंडूवर मोठा फटका मारण्याच्या प्रयत्नात नरेन झेलबाद झाला . सुनील नरेनच्या स्फोटक खेळीचा व्हिडिओ -
sports,"विजयासाठी पाकिस्तानसमोर 490 धावांचे अशक्यप्राय आव्हान ठेवल्यानंतरही ऑस्ट्रेलियाला दिवस - रात्र कसोटी सामन्यात केवळ 39 धावांच्या विजयावर समाधान मानावे लागले . पाकिस्तानने चौथ्या डावात विजयासाठी 490 धावांच्या आव्हानाचा पाठलाग करताना जिगरबाज खेळीचे प्रदर्शन केले . आघाडीच्या फलंदाजांनी पाया रचल्यावर मधल्या फळीत असद शफिकने तळातील फलंदाजांना साथीला घेत ऑस्ट्रेलियन गोलंदाजांच्य नाकी नऊ आणले . अशक्य वाटणारे आव्हान आवाक्यात आले असतानाच मिशेल स्टार्कने पाकच्या वाटचालीला लगाम लावला . चौथ्या दिवसाच्या अखेरीस 8 बाद 382 धावसंख्येवरून पुढे खेळायला सुरवात केल्यावर नाबाद शतकवीर असद शफिक आणि यासीर शाह यांनी नवव्या विकेटसाठी 71 धावांची भागीदारी केली . स्टार्कने त्या वेळी शफिकची ( 137 ) झुंज मोडून काढली . गलीत वॉर्नरने त्याचा झेल टिपला . त्यानंतर स्मिथने यासिर शाहला धावबाद करून पाकिस्तानच्या डावाला 450 धावांवर पूर्णविराम देत ऑस्ट्रेलियाच्या विजयावर शिक्कामोर्तब केले . विजयासाठी 108 धावांची आवश्यकता आणि जोडीला केवळ अखेरचे दोन फलंदाज असतानाही शफिकने जबरदस्त झुंज दिली . यासिरनेही त्याला सुरेख साथ दिल्याने ऑस्ट्रेलियन खेळाडूंच्या निराशेत भरच पडत होती . अशावेळी स्टार्कच्या त्या एका चेंडूने ऑस्ट्रेलियन खेळाडूंना विजयाचा श्वास घेण्याची संधी दिली . जिगरबाज खेळी करणारा शफिकच सामन्याचा मानकरी ठरला . ऑस्ट्रेलियाने मालिकेत आता 1 - 0 अशी आघाडी घेतली ; पण 490 धावांच्या आव्हानाचा पाठलाग करताना मिळालेला छोटा विजय त्यांना निश्चितच सतावणारा ठरला . पाकिस्तान कर्णधार मिस्बा उल हक यानेदेखील शफिकच्या कामगिरीचे कौतुक केले . तो म्हणाला , "" "" संघातील प्रत्येक फलंदाजीने जबाबदारी आल्यावर आपली भूमिका चोख पार पाडली . शफिकने सर्वोत्तम खेळी केली . या कामगिरीमुळे पराभवानंतरही आगामी मालिकेत पाकिस्तान संघ आत्मविश्वासाने उभा राहील . ' ' संक्षिप्त धावफलक ऑस्ट्रेलिया 429 आणि 5 बाद 202 घोषित वि . वि . पाकिस्तान 142 आणि 450 ( असद शफिक 137 , अझर अली 71 , युनूस खान 65 , महंमद आमीर 48 , वहाब रियाझ 30 , यासिर शाह 33 , मिशेल स्टार्क 4 - 119 , जॅक्सन बर्ड 3 - 110 , नॅथन लियॉन 2 - 108 )"
entertainment,"साऊथ सुपरस्टार महेश बाबूने बॉलिवूडमध्ये पदार्पण करावं अशी त्याच्या लाखो चाहत्यांची इच्छा आहे . ‘भारत अने नेनू’ हा त्याचा तेलुगू चित्रपट नुकताच प्रदर्शित झाला आणि बॉक्स ऑफीसवर या चित्रपटाने घसघशीत कमाई केली . या यशानंतर महेश बाबू स्पेनमध्ये कुटुंबीयांसोबत सुट्ट्यांचा आनंद घेत होता . तिथून परतताना त्याने मुंबईत एका बॉलिवूड निर्मात्याची भेट घेतल्याची जोरदार चर्चा होती . बॉलिवूड पदार्पणासाठी त्याने प्रयत्न सुरू केल्याचं म्हटलं जात होतं . आता त्याची पत्नी नम्रता शिरोडकरने याबाबत खुलासा केला आहे . ‘डेक्कन क्रॉनिकल’ने दिलेल्या मुलाखतीत तिने म्हटलं की , ‘सध्या तरी त्याची बॉलिवूडमध्ये येण्याची इच्छा नाही . त्याने मुंबईत एका बॉलिवूड निर्मात्याशी भेट घेतल्याच्या बातम्या पूर्णपणे खोट्या आणि तर्कहीन आहेत . बॉलिवूडचा विचारसुद्धा त्याच्या मनात नाही . मुंबईत तो हेअर स्टायलिस्ट हाकिम अलिमसोबत एका तेलुगू चित्रपटासाठी लूक टेस्ट देण्यासाठी थांबला होता . ’ वाचा : कोण म्हणतं ‘पानिपत’ अडचणीत ? - आशुतोष गोवारिकर नम्रताने केलेल्या या खुलासामुळे महेश बाबूच्या चाहत्यांची निराशा मात्र नक्कीच झाली आहे . मला चांगली ऑफर मिळाली तर मी बॉलिवूडचा विचार नक्की करेन असं त्याने एका मुलाखतीत म्हटलं होतं . मात्र आता त्याचं बॉलिवूड पदार्पण लांबणीवर जाण्याची चिन्हं दिसत आहेत ."
sports,"पुणे : आंतरराष्ट्रीय क्रिकेट सामन्यांसाठी मोठ्या आवेशात महाराष्ट्र क्रिकेट संघटनेने गहुंजे येथे उभे केलेले क्रिकेट स्टेडियम आता संकटांच्या घेऱ्यात अडकले आहे . महाराष्ट्र क्रिकेट संघटनेने घेतलेल्या कर्जाची परतफेड न केल्याने चार बॅंकांनी अखेरचा उपाय म्हणून स्टेडियमचा ताबा घेण्याची नोटीस दिली आहे . स्टेडियमच्या देखभालीसाठी आणि विविध आंतरराष्ट्रीय सामन्यांच्या आयोजनासाठी महाराष्ट्र क्रिकेट संघटनेने बॅंक ऑफ महाराष्ट्र , बॅंक ऑफ बडोदा , कर्नाटका बॅंक आणि आंध्र बॅंक अशा चार बॅंकांमधून कर्ज घेतले होते . मात्र , दिलेल्या मुदतीत महाराष्ट्र क्रिकेट संघटनेने कर्जाची परतफेड न केल्यामुळे आता या आंतरराष्ट्रीय स्टेडियमचे अस्तित्वच धोक्यात आले आहे . बॅंकांनी आपली कारवाई पूर्ण केल्यास महाराष्ट्रातील क्रिकेट संपण्याची भीती स्थानिक वर्तुळातून व्यक्त करण्यात येत आहे . या चारही बॅंकांनी कारवाई म्हणून सध्या प्रातिनिधिक स्वरूपात स्टेडियमच्या मिळकतीचा ताबा घेतला आहे . आता व्याजासहित कर्जाची थकबाकी 69 कोटी 53 लाख रुपये झाली आहे . बॅंकांच्या नियमानुसार ही रक्कम 60 दिवसांत भरली न गेल्यास बॅंक सदर मिळकतीचा थेट ताबा घेऊन त्याचा लिलाव करून थकबाकी वसूल करू शकते . या संदर्भात महाराष्ट्र क्रिकेट संघटनेचे सचिव रियाझ बागवान यांच्याशी संपर्क साधला असता त्यांनी आम्ही जाणूनबुजून कर्ज थकवलेले नाही , असे सांगितले . ते म्हणाले , "" "" महाराष्ट्र क्रिकेट संघटना ही उत्पादन करणारी कंपनी नाही . आम्ही "" बीसीसीआय ' च्या अधिपत्याखाली काम करतो . त्यांचा निधी येतो . त्यावर संघटनेचे कामकाज चालते . त्यांच्याकडूनच आम्हाला अद्यापी निधी आला नसल्यामुळे आम्ही रक्कम भरू शकलेलो नाही . ' ' लोढा समितीच्या शिफारशी मान्य करण्यावरून महाराष्ट्र क्रिकेट संघटना आणि "" बीसीसीआय ' वरील प्रशासकीय समिती यांच्यात दरम्यानच्या काळात तेढ निर्माण झाली होती . अर्थात , लोढा समितीच्या शिफारशी स्वीकारल्यानंतरही ही तेढ कायम राहिली आहे . बागवान म्हणाले , "" "" आम्ही अनेकदा कर्जे घेतली ; पण अशी वेळ कधीही आलेली नाही . प्रथमच अशी दुर्दैवी वेळ आली आहे . संघटनेची परिस्थिती आम्ही प्रशासकीय समितीला कळवली आहे . मात्र , त्यावर अजून काहीच उत्तर आलेले नाही . कर्जफेड हा धोरणात्मक निर्णय आहे . मात्र , संघटनेवर समितीच नसल्याने कुठलाही धोरणात्मक निर्णय आम्हाला घेता येत नाही . ' ' कर्ज फेडायचेच नसते तर वेस्ट इंडीजविरुद्ध झालेल्या सामन्यातून मिळालेला नफा आम्ही बॅंकांमध्ये भरलाच नसता . नुकत्याच झालेल्या या सामन्यातून आम्हाला चार कोटी 90 लाख रुपयांचा फायदा झाला . आम्ही ही सर्व रक्कम बॅंकांमध्ये भरली आहे . आता उर्वरित रक्कम "" बीसीसीआय ' निधी पाठवेल तेव्हाच भरता येऊ शकेल . - रियाझ बागवान , एमसीए सचिव"
sports,"महेंद्रसिंग धोनीच्या नेतृत्वाखालील भारतीय संघाने सोमवारी झिम्बाब्वेविरुद्ध दुसऱ्या विजयाची नोंद करत तीन सामन्यांच्या मालिकेत २ - ० अशी विजयी आघाडी मिळवली . पहिल्या सामन्याप्रमाणाचे गोलंदाजांची भेदक कामगिरी हीच भारताच्या या विजयाचे वैशिष्ट्य ठरले . या सामन्यात प्रथम फलंदाजीसाठी उतरलेल्या यजमानांची युझवेंद्र चहलच्या फिरकी माऱ्यासमोर चांगलीच भंबेरी उडाली . अनुभवी लुसी सिबांदाचे अर्धशतक वगळता झिम्बाब्वेचा एकही फलंदाज भारतीय गोलदांजीपुढे टिकाव धरू शकला नाही . त्यामुळे झिम्बाब्वेचा डाव अवघ्या १२६ धावांत संपुष्टात आला . बरिंदर स्रान आणि धवल कुलकर्णी यांनी प्रत्येकी दोन गडी बाद करत युझवेंद्र चहलला योग्य साथ दिली . दरम्यान , १२७ धावांच्या माफक आव्हानाचा पाठलाग करण्यासाठी मैदानात उतरलेल्या भारतीय संघाची सुरूवात चांगली झाली . के . एल . राहुल आणि करुण नायर या सलामीच्या जोडीने भारतीय संघाला ५० धावांचा टप्पा ओलांडून दिला . परंतु , त्यानंतर ५८ धावांवर के . एल . राहुल ५८ धावांवर बाद झाला . त्याने ५० चेंडूत ३३ धावा केल्या . मात्र , त्यानंतर करूण नायर आणि अंबाती रायडू यांनी ६७ धावांची भागीदारी करत भारतीय संघाला विजयाच्या समीप नेऊन ठेवले . विजयासाठी अवघ्या दोन धावा असताना करूण नायर ३९ धावांवर माघारी परतला . त्यानंतर मैदानावर आलेल्या मनिष पांडेच्या साथीने रायडूने विजयाची औपचारिकता पूर्ण केली . अंबाती रायडूने ४४ चेंडूत ४१ धावा केल्या . झिम्बाब्वेकडून चामू चिभाभा आणि सिकंदर रझा यांनी प्रत्येकी एक बळी मिळवला ."
sports,"भारताच्या सौरभ व समीर वर्मा यांनी बिटबर्गर खुल्या बॅडमिंटन स्पर्धेतील एकेरीत धडाकेबाज वाटचाल कायम राखताना उपांत्य फेरी गाठली आहे . २३ वर्षीय सौरभने जागतिक क्रमवारीतील १३व्या क्रमांकाच्या मार्क झ्विबलरवर २१ - १५ , १६ - २१ , २१ - १५ असा सनसनाटी विजय मिळवला . हा सामना ५१ मिनिटे चालला होता . चीन तैपेई स्पर्धेत विजेतेपद मिळवणाऱ्या सौरभची उपांत्य लढतीत डेन्मार्कच्या अँडर्स अन्तोन्सनशी गाठ पडणार आहे . समीरने युक्रेनच्या आर्तेम पोचतारोववर २१ - १४ , २१ - १६ अशी मात केली . वरिष्ठ गटात राष्ट्रीय विजेता असलेल्या समीरला चौथ्या मानांकित शेई युक्वीच्या आव्हानाला सामोरे जावे लागणार आहे . सौरभला मार्कविरुद्ध विजय मिळवताना झुंजावे लागले . पहिल्या गेममध्ये १२ - १२ अशा बरोबरीनंतर सौरभने खेळावरील नियंत्रण कायम ठेवत हा गेम जिंकला . मात्र दुसऱ्या गेममध्ये सौरभला १३ - ९ अशी आघाडी असताना खेळावर नियंत्रण ठेवता आले नाही . मार्कने सलग सात गुण घेत आघाडी मिळवली व शेवटपर्यंत टिकवली . हा गेम घेत त्याने सामन्यात रंगत निर्माण केली . निर्णायक गेममध्ये ३ - ९ अशा पिछाडीवरून मार्कने पुन्हा चतुरस्र खेळ करीत १४ - १४ अशी बरोबरी साधली . सौरभने स्मॅशिंगचे जोरकस फटके व प्लेसिंग असा बहारदार खेळ केला आणि हा गेम जिंकत विजयावर शिक्कामोर्तब केले . या तुलनेत समीरला कमी झुंज द्यावी लागली . पहिल्या गेममध्ये ० - ३ अशा पिछाडीवरून त्याने खेळावर नियंत्रण मिळवले व शेवटपर्यंत टिकवले . दुसऱ्या गेममध्ये ८ - ११ अशी तीन गुणांची पिछाडी भरून काढत त्याने पुन्हा सामन्यावर पकड मिळवली व शेवटपर्यंत टिकवली . भारतीय महिलांचे पहिलेच विजेतेपद सिंगापूर : भारतीय पुरुष संघाने नुकत्याच मिळवलेल्या आशियाई चॅम्पियन्स हॉकी स्पर्धेतील विजेतेपदापासून प्रेरणा घेत भारतीय महिला संघाने त्यांचा कित्ता गिरवला . त्यांनी विजेतेपदावर मोहोर उमटवताना चीनार २ - १ असा विजय मिळवला . उत्कंठापूर्ण झालेल्या या लढतीत दीपग्रेस एक्काने १३व्या मिनिटाला पेनल्टी कॉर्नरचा फायदा घेत भारताचा पहिला गोल नोंदवला . परंतु चीनच्या झोंग मेंगलिंगने ४४व्या मिनिटाला सुरेख गोल करीत बरोबरी साधली . भारताची भरवशाची खेळाडू दीपिका कुमारीने सामन्याच्या ६०व्या मिनिटाला संघाला मिळालेल्या पेनल्टी कॉर्नरद्वारा गोल करीत संघाला २ - १ अशी आघाडी मिळवून दिली . हीच आघाडी कायम ठेवीत त्यांनी विजेतेपदाची बोहनी केली . दुसरा गोल झाल्यानंतर भारताच्या बचाव फळीतील खेळाडूंनी चीन संघाच्या अनेक चाली यशस्वीरीत्या परतवल्या व विजेतेपदाचे स्वप्न साकार केले . या स्पर्धेत भारताला साखळी गटात एकच सामना गमवावा लागला होता . चीनने त्यांच्यावर ३ - २ अशी मात करीत साखळी गटात अव्वल स्थान घेतले होते तर भारतास साखळी गटात दुसरे स्थान मिळाले होते . पहिले दोन क्रमांक मिळवणारे संघ अंतिम फेरीसाठी पात्र ठरले . भारतीय महिलांनी यापूर्वी २०१३मध्ये या स्पर्धेत उपविजेतेपद मिळवले होते . त्या वेळी त्यांना जपानने हरवले होते . २०१०मध्ये भारताला तिसरे स्थान मिळाले होते . भारतीय पुरुष संघाने मलेशियात नुकत्याच झालेल्या आशियाई चॅम्पियन्स स्पर्धेत पाकिस्तानला अंतिम फेरीत ३ - २ असे हरविले होते . थायलंडकडून पराभवामुळे भारताचे पदकाचे स्वप्न भंगले बिलबाओ ( स्पेन ) : कनिष्ठ गटाच्या जागतिक सांघिक बॅडमिंटन स्पर्धेत विजेतेपद मिळवण्याचे भारताचे स्वप्न अपुरेच राहिले . त्यांना चुरशीने झालेल्या लढतीत थायलंडकडून २ - ३ असा पराभव स्वीकारावा लागला . या पराभवामुळे भारताला ५ ते ८ क्रमांकांसाठी खेळावे लागणार आहे . भारताला थायलंडविरुद्ध मिश्र दुहेरी व पुरुष दुहेरीत विजय मिळवता आला , मात्र अन्य सामन्यांमध्ये थायलंडच्या खेळाडूंनी बाजी मारली . भारताच्या सात्त्विक साईराज रान्किरेड्डीने मिश्र दुहेरीत महिमा अगरवालच्या साथीने पाकिन कुनाअन्वुत व क्वनाचानोक सुदजाईप्रभात यांना २१ - १५ , २१ - १६ असे हरवले व संघाला १ - ० अशी आघाडी मिळवून दिली . मात्र पुरुष एकेरीत लक्ष्य सेनला थायलंडच्या कान्ताफोन वांगचारोनने २१ - १७ , २२ - २० असे हरवले व १ - १ अशी बरोबरी साधली . सात्त्विक साईराजने कृष्णाप्रसाद गरगच्या साथीने पुरुषांच्या दुहेरीचा सामना जिंकला . त्यांनी वारीत सारापात व पानाचाई वोरासासक्तयन यांच्यावर २१ - १५ , २१ - १६ अशी मात करीत संघाच्या आशा कायम राखल्या . परंतु महिलांच्या एकेरीत आकर्षी कश्यपला पोर्नपेवी चोचुवोंगने २१ - ९ , २१ - १० असे सहज हरवले . त्यामुळे सामन्यात २ - २ अशी बरोबरी झाली . महिलांच्या निर्णायक दुहेरीत भारताच्या यू . के . मिथिला व महिमा अगरवाल यांनी विजयश्री मिळवण्यासाठी चिवट झुंज दिली . पण अलिसा सप्निती व रुथाईचानोक लायसुआन यांनी त्यांचा २१ - १९ , २१ - १८ असा पराभव करीत थायलंडला ३ - २ असा विजय मिळवून दिला . भारत आता इंडोनेशियाबरोबर खेळणार आहे ."
entertainment,"कोणाचं नशीब कधी बदलेल काही सांगता येत नाही . नशीबाला मेहनतीची जोड दिली की असाध्यही साध्य होतं याचा प्रत्यय अभिनेत्री तमन्ना भाटीयाला आला असेल . आतापर्यंत तमन्नाच्या नावावर फ्लॉपचा डाग लागला होता . पण ‘बाहुबली’नंतर तिच्यावरचा हा डागही पुसून गेला . लवकरच तमन्ना , वाशू भगनानी यांची निर्मिती असलेल्या सिनेमातून प्रेक्षकांच्या भेटीला येणार आहे . या सिनेमातली तिची व्यक्तिरेखा आतापर्यंतच्या भूमिकांपेक्षा खूप वेगळी असणार आहे . यात ती मुक मुलीची भूमिका साकारणार आहे . पण ती फक्त मुकीच असणार असे नाही तर ती बुटकीही दाखवण्यात येणार आहे . आपल्या या भूमिकेबद्दल सांगताना तमन्ना म्हणाली की , ‘मला नेहमीच वेगवेगळ्या धाटणीच्या भूमिका करायला आवडतात . मुक्या मुलीची भूमिका फक्त वेगळीच आहे असे नाही तर आव्हानात्मकही आहे . ’ खरे तर तमन्ना ‘क्वीन’ सिनेमाच्या तामिळ रिमेकमध्ये दिसणार होती . पण आता हा सिनेमाच गुंडाळण्यात आला आहे . त्यामुळे तमन्ना सध्या तरी तामिळ सिनेसृष्टीत क्वीन बनू शकली नाही तरी बॉलिवूडमध्ये मात्र तिला एक चांगली व्यक्तिरेखा मिळाली आहे . जे होते ते चांगल्याचसाठी याचा प्रत्यय तमन्नाला यावेळी आला असेल . आगामी सिनेमाबद्दल अधिक माहिती तिने दिली नसली तरी ‘तुतक तुतक तुतिया’ या सिनेमानंतर ती पुन्हा एकदा प्रभू देवासोबत काम करणार असल्याचे तिने सांगितले . तमन्नाचा बहुप्रतिक्षीत ‘बाहुबली २’ हा सिनेमा येत्या २८ एप्रिलला सर्वत्र प्रदर्शित होणार आहे . राजामौली दिग्दर्शित या सिनेमात तमन्नासोबत प्रभास , राणा डग्गुबती , अनुष्का शेट्टी , सत्यराज यांच्या प्रमुख भूमिका आहेत . बाहुबलीच्या या भागीत कटप्पाने बाहुबलीला का मारले , याचे उत्तर प्रेक्षकांना मिळणार आहे ."
entertainment,"बी टाउनची लीला , मस्तानी अशा अनेक नावांनी ओळखली जाणारी अभिनेत्री दीपिका पदुकोण आता लवकरच सलमान खानसोबत त्याच्या आगामी ‘ट्युबलाइट’ चित्रपटामध्ये दिसणार आहे . सलमान खानच्या बहुचर्चित ‘बजरंगी भाईजान’ या चित्रपटाचा दिग्दर्शक कबीर खान ‘ट्युबलाइट’ या चित्रपटाचेही दिग्दर्शन करणार आहे . हा चित्रपट कबीरचा आतापर्यंतचा सर्वाधिक महत्त्वाकांक्षी चित्रपट असल्याचे म्हटले जातेय . चित्रपटाच्या निमित्ताने सलमान खान पहिल्यांदाच लडाख येथे शूटींग करत आहे . हॉलीवुडमध्ये पदार्पणाच्या तयारीत व्यस्त असणारी अभिनेत्री दीपिका पदुकोण पहिल्यांदाच या चित्रपटाच्या निमित्ताने सलमान खानसह एकाच चित्रपटाच दिसणार आहे , अशी माहिती सुत्रांकडून मिळत आहे . दीपिका इतर चित्रपटांच्या चित्रीकरणात व्यस्त असल्यामुळे ते काम संपवून त्यानंतर ती चित्रपटाच्या चित्रीकरणासाठी उपस्थित राहणार आहे , आशीही माहिती सुत्रांनी दिली आहे . त्यामुळे जर असे झाले तर सिनेरसिकांना एका नव्या आणि बहुप्रतिक्षित जोडीला एकत्र पाहण्याची संधी मिळणार आहे . सूत्रांनी दिलेल्या माहितीनुसार , चित्रपटातील सर्व कलाकार आणि टीम जवळपास महिनाभर लडाख येथे शूटींग करणार आहेत . बजरंगी भाईजानच्या वेळी सलमानने पहिल्यांदाच काश्मिरमध्ये शूटींग केले होते . त्यावेळी काश्मिरच्या सौंदर्याने तो भारावून गेला होता . ट्युबलाइट हा चित्रपट चीन आणि भारतात झालेल्या युद्धावर आधारित आहे . तर याची कथा एक सामान्य माणूस आणि लहान चीनी मुलगी यांच्याभोवती फिरेल . या चित्रपटात सलमानचा लहान भाऊ आणि अभिनेता सोहेल खानदेखील झळकणार आहे ."
lifestyle,"आयुर्वेद हे भारतीय पुरातन शास्त्र असून त्यामध्ये दिवसेंदिवस अनेक बदल होताना दिसत आहेत . एक समग्र जीवनप्रणाली तसंच वैद्यकीय उपचार पद्धती म्हणून या शास्त्राची ओळख आहे . मात्र प्रचार आणि प्रसारापासून हे शास्त्र काहीसे मागे राहीले आहे . त्यामुळे त्याचा प्रचार करण्याची आवश्यकता आहे . नेमके हेच ओळखून ‘असोसिएशन ऑफ आयुर्वेदिक प्रॅक्टिशनर्स’ ( आप ) या आयुर्वेदिक डॉक्टरांच्या सर्वात मोठ्या राष्ट्रीय संघटनेने ‘आयुष’ मंत्रालय आणि राज्याचे उच्च व तंत्रशिक्षण खाते यांच्या सहकार्याने ‘आपकॉन’ २०१८ या परिषदेचे आयोजन केले आहे . देशभरातील सुमारे ८०० आयुर्वेदिक डॉक्टर्स यांच्यासह आयुर्वेदाशी संबंधित सरकारचे विविध विभाग व खात्यांचे उच्चाधिकारी या परिषदेला उपस्थित राहणार आहेत . विशेष म्हणजे , राष्ट्रीय - आंतरराष्ट्रीय पातळीवरील आयुर्वेदातील तज्ज्ञ मंडळी या परिषदेत ‘आयुर्वेद आणि औद्योगिक नातेसंबंध’ , ‘कॉर्पोरेट रुग्णालयात आयुर्वेदासाठीच्या संधी’ , ‘आयुर्वेदासाठी फार्मास्युटिकल कंपन्यांची भूमिका’ , ‘आयुर्वेद आणि आरोग्य विमा’ यांसारख्या थोड्या वेगळ्या स्वरुपाच्या विषयांवर आपले अभ्यासपूर्ण व संशोधनपर प्रबंध वाचणार आहेत . याबरोबरच ‘पंचकर्मा’बाबत या परिषदेत एक लाइव्ह कार्यशाळाही घेतली जाणार आहे , अशी माहिती असोसिएशन ऑफ आयुर्वेदिक प्रॅक्टिशनर्सचे संस्थापक - अध्यक्ष डॉ . नीलेश दोशी यांनी दिली . “आयुर्वेदाचे विविध पैलू आणि त्यापासून होणारे लाभ यासंदर्भात या परिषदेत सविस्तर चर्चा होणार आहे . आयुर्वेदिक उपचार पद्धती - थेरपी आणि औषधे यांचे स्टॅंडर्डायजेशन करण्याच्या दृष्टीनेही ही परिषद अत्यंत महत्वाची ठरणार आहे . गंभीर आजारग्रस्त रुग्णांना पर्यायी वैद्यकीय उपाययोजनांसंबंधीची माहिती या परिषदेत मिळेल” , असंही डॉ . नीलेश दोशी यांनी सांगितले ."
sports,"भारताच्या एकदिवसीय क्रिकेट संघाचा कर्णधार महेंद्रसिंग धोनीने आपल्या चिमुकल्या मुलीला कदमताल शिकवत असतानाचा एक व्हिडिओ आपल्या इंस्टाग्राम अकाऊंटवर शेअर कला आहे . धोनीला भारतीय लष्कराप्रती असलेली ओढ सर्वपरिचित आहे . धोनीला लष्कराची मानद लेफ्टनंट कर्नल पदवी देखील बहाल करण्यात आली होती . इतकेच नाही , तर धोनीच्या इच्छेनुसार त्याला आग्रा येथील पॅरा रेजिमेंट येथे दोन आठवड्यांचे प्रशिक्षण देखील देण्यात आले होते . प्रशिक्षणाअंतर्गत धोनीने एएन ३२ विमानातून १२ हजार फूटांवरुन उडी देखील घेतली होती . आता आपल्या चिमुकल्या झिवा हिलाही धोनी लष्कराचे प्राथमिक धडे देताना दिसत आहे . धोनीने झिवाला कदमताल करत राष्ट्रध्वजाला सलाम करण्याचे प्रशिक्षण दिले आणि याचे व्हिडिओ चित्रीकरण करून इंस्टाग्रामवर पोस्ट केले . क्रिकेट सोडल्यानंतर लष्करात सक्रिय होण्याची इच्छाही धोनीने व्यक्त केली होती . धोनीला २०११ मध्ये पॅराशूट रेजिमेंटकडून ‘मानद लेफ्टनंट कर्नल’ किताब देण्यात आला होता ."
lifestyle,"व्हॉट्सअॅप हा आता आपल्या सगळ्यांच्याच जगण्यातील एक अविभाज्य भाग झाला आहे . सकाळी उठल्यापासून ते रात्री झोपेपर्यंत आपण या अॅप्लिकेशनच्या माध्यमातून एकमेकांशी कनेक्ट राहायचा प्रयत्न करत असतो . ही कंपनीही आपल्या युजर्सना सतत काहीतरी नवीन देऊन खूश करण्याचा प्रयत्न करत असते . कधी स्टेटसचे फिचर आणून तर कधी आणखी काही व्हॉट्सअॅप आपल्या फीचर्समध्ये नवनवीन बदल करायचा प्रयत्न करत असते . नुकतेच कंपनीने एक खास फीचर आपल्या युजर्ससाठी लाँच केले आहे . यामध्ये तुम्ही एखाद्या ग्रुपमध्ये काही बोलत असाल आणि तुम्हाला एखाद्या मेसेजवर ग्रुपमध्ये न बोलता विशिष्ट व्यक्तीशी वैयक्तिक संवाद साधायचा असेल तरीही तो पर्याय आता उपलब्ध आहे . ग्रुपमध्ये बोलता बोलता तुम्ही तुम्हाला हव्या त्या ग्रुपमधील सदस्याला वैयक्तिक मेसेज करु शकणार आहात . यामध्ये तुम्हाला ग्रुपमध्ये आलेल्या विशिष्ट मेसेजवर दिर्घ क्लिक केल्यानंतर काही पर्याय दिसतील . त्यातील मोअर या पर्यायावर गेल्यावर त्यामध्ये मेसेज टू असा पर्याय दिसेल . यामध्ये त्या विशिष्ट व्यक्तीच्या नावाचा उल्लेख असेल . त्यावर क्लिक करुन रिप्लाय देण्याचा पर्याय उपलब्ध होणार आहे . सुरुवातीला हे फिचर अँड्रॉईडवर लाँच करण्यात आले असून त्यानंतर ते आयफोन युजर्ससाठी उपलब्ध करुन दिले जाणार आहे . यासोबतच कंपनीने फोटो आणि व्हिडियोमध्ये स्टीकर अॅड करणे , स्टेटस प्रीव्ह्यूसाठी काही फीचर आणली आहेत . या फिचर्समुळे युजर्सचा या अॅप्लिकेशनचा वापर आणखी सोपा होणार आहे ."
sports,"खेळाडूंच्या उत्तेजक चाचणीला बीसीसीआय करत असलेला विरोध असाच कायम राहिला , तर राष्ट्रीय उत्तेजक चाचणी एजन्सीला ( नाडाला ) आंतरराष्ट्रीय उत्तेजक चाचणी एजन्सीतील ( वाडा ) सदस्यत्व गमवावे लागण्याची शक्यता निर्माण झाली आहे . वाडाने जगात क्रिकेटचे पालकत्व असलेल्या आयसीसीला सूचना देऊन बीसीसीआयवर दडपण टाकण्याचा प्रयत्न केला आहे आणि वाडामार्फत भारतीय खेळाडूंची उत्तेजक चाचणी घेण्यास सांगितले आहे . तसे झाले नाही आणि बीसीसीआयने विरोध कायम ठेवला , तर आंतरराष्ट्रीय स्तरावर असलेले प्रतिनिधित्व नाडाला गमवावे लागेल . वाडाचे सरसंचालक ओलिव्हर निग्ली यांनी भारताचे क्रीडामंत्री राजवेंदर राठोड यांना पत्र लिहून हा मुद्दा विस्तृत केला आहे . तुन्ही ( क्रीडा मंत्रालय ) लवकरात लवकर या प्रकरणातू मार्ग काढावा आणि भारतीय क्रिकेट मंडळाला आपल्या खेळाडूंच्या उत्तेजक चाचणीसाठी सहाकार्य करावे आणि जर असे घडले नाही आणि नाडाने वाडाशी असलेले सदस्यत्व गमावले , तर भारतात होणारी कोणतीही उत्तेजक चाचणी अधिकृत राहणार नाही आणि त्याच्या जागतिक स्तरावरील क्रीडा क्षेत्रात नकारात्मक संदेश जाईल , असे या पत्रात नमूद करण्यात आले आहे . आम्ही आयसीसीकडेही हा विषय मांडला असून त्यांच्यामार्फत बीसीसीआयला अस्तित्वाची जाणीव करून देण्याचा प्रयत्न करत आहोत , असे ओलिव्हर निग्ली पत्रात म्हणतात . राठोड यांचे सावध पाऊल निग्ली यांचे हे पत्र मिळाल्यानंतर क्रीडामंत्री आणि माजी ऑलिंपिक पदकविजेते राठोड यांनी सावध पाऊल उचलले आहे . क्रीडा सचिव इंजित श्रीनिवास यांनी हा मुद्दा बीसीसीआय अधिकाऱ्यांकडे मांडावा आणि त्यांना याची माहिती द्यावी अशा सूचना दिल्या आहे . इंजित श्रीनिवास यांनी बीसीसीआयचे सीईओ राहुल जोहरी आणि प्रशासकीय समितीचे प्रमुख विनोद राय यांना पत्र लिहून वाडाची मागणी पूर्ण करण्यास सांगितले आहे . ‘वाडा’ क्रिकेटबाबत गंभीर दरम्यान , नाडाचे महासंचालक नवीन अग्रवाल यांनी भारतीय क्रिकेटपटूंच्या उत्तेजक चाचणीबाबत वाडा फारच गंभीर असल्याचे सांगितले . आता तर त्यांनी हा मुद्दा क्रीडा मंत्रालयापर्यंत नेला आहे ."
lifestyle,"घटस्फोट घेतलेल्या पुरुष आणि स्त्रियांच्या अकाली मृत्यूचे कोडे उलगडण्यास संशोधकांना यश आले आहे . घटस्फोटानंतर धूम्रपानामध्ये वाढ आणि शारीरिक हालचाली मंदावत असल्याने अशा व्यक्तींना इतरांपेक्षा लवकर मरण येते , असा दावा संशोधकांनी केला आहे . सध्याच्या जीवनशैलीमुळे भारतासह जगभरात घटस्फोटांचे प्रमाण कमालीचे वाढले आहे . तसेच घटस्फोटितांच्या मृत्यूचे प्रमाणही वाढल्याचे संशोधकांच्या लक्षात आले . यावर अमेरिकेतील अरिझोना विद्यापीठाच्या संशोधकांनी कारणे शोधली असता धक्कादायक माहिती हाती लागली आहे . वैवाहिक आयुष्य आणि अकाली मृत्यूचा काही संबंध असेल का , यावर संशोधन केले असता विवाहित पुरुष हा कमी प्रमाणात व्यसनांच्या आहारी जात असल्याचे आढळून आले . परंतु घटस्फोट घेतलेला व्यक्ती धूम्रपानाकडे ओढला जाऊन ते दिवसेंदिवस वाढतच असल्याचे दिसून आले . याचबरोबरीने विवाहित व्यक्ती धावपळ जास्त करत असल्याने शारीरिकदृष्टय़ा ती तंदुरुस्त असते . याच्या उलट घटस्फोटित व्यक्ती आळशी बनल्याने तिच्या शारीरिक हालचाली मंदावतात . याचा परिणाम थेट आरोग्यावर होत असल्याने त्याचा अकाली मृत्यू होत असल्याचे , विद्यापीठामध्ये डॉक्टरेट करत असलेल्या केल बौरस्सा यांनी सांगितले . तसेच याचा संबंध थेट समाधानी आयुष्याशी संबंधित असतो . २००२ पासून सात वेळा या गंभीर प्रश्नावर अभ्यास करण्यात आल्याचे बौरस्सा यांनी सांगितले . यामध्ये ५७८६ जणांचा अभ्यास करण्यात आला . यापैकी ९२६ जणांनी घटस्फोट घेतला होता व पुन्हा लग्न केले नव्हते . उर्वरितांनी पुन्हा लग्न केले होते . त्यांच्या फुप्फुसाच्या कार्याचा आढावा घेण्यात आला . यामध्ये घटस्फोटित व्यक्तींच्या अकाली मृत्यूची शक्यता ४६ टक्क्यांनी बळावल्याचे समोर आले . महिलांमध्ये सर्वाधिक असमाधान असल्याचे दिसून आले ."
sports,"मेलबर्न : सलग दोन कसोटी सामने जिंकल्यानंतरही ऑस्ट्रेलिया संघ आणि कर्णधार स्टिव्ह स्मिथ यांना टीकेचे धनी होण्याची वेळ आली आहे . क्रिकेट तज्ज्ञ आणि चाहतेच नाहीत , तर आता थेट उपकर्णधार डेव्हिड वॉर्नरनेही यात उडी घेतली असून , स्मिथ एक विचित्र कर्णधार असल्याचे त्याने म्हटले आहे . पाकिस्तानला विजयासाठी 490 धावांचे आव्हान देऊनही ऑस्ट्रेलियाला केवळ 39 धावांनी विजयावर समाधान मानावे लागले होते . मोठा विजय मिळविण्यात अपयश आल्यामुळेच विजयानंतरही स्मिथला टीकेचा रोष सहन करावा लागत आहे . पहिल्या डावात पाकिस्तान 287 धावांनी पिछाडीवर असतानाही त्यांना फॉलो ऑन न देण्याच्या निर्णयापासून ते दुसऱ्या डावातील क्षेत्ररचना आणि गोलंदाजीतील बदल या सर्वांमध्ये स्मिथने असंख्य चुका केल्या , असेच सर्वांचे म्हणणे आहे . दुसऱ्या कसोटी क्रिकेटच्या पार्श्वभूमीवर पत्रकारांशी बोलताना वॉर्नर म्हणाला , ' ' स्मिथचे निर्णय विचित्र होते . त्याच्याकडे नियोजनच नव्हते . व्यूहरचनादेखील चुकीची होती . नॅथन लियॉनचा वापरही त्याने अत्यंत चुकीच्या पद्धतीने केला . एकवेळ सामना हातातून निसटल्यासारखे वाटत होते . विजय मिळाला म्हणून बचावलो . ' ' वॉर्नरने या वेळी पाकिस्तानच्या जिगरबाज प्रवृत्तीचे तोंडभरून कौतुक केले . तो म्हणाला , ' ' मोठ्या आव्हानाचा पाठलाग करताना त्यांच्याकडे नियोजन होते . त्यांनी त्यांची खेळी केली . ते विजयाच्या स्थितीत कधीच नव्हते . पण , त्यांनी सामना पाचव्या दिवसापर्यंत नेला . विजयाची स्थिती निर्माण केली . या पराभवातूनही त्यांना आत्मविश्वास मिळाला असेल , असे वाटेल . ' ' विजयानंतरही होत असलेल्या टीकेमुळे आता दुसऱ्या कसोटी सामन्यासाठी ऑस्ट्रेलिया संघात बदल अपेक्षित मानले जात आहेत . फलंदाज निक मॅडिन्सन याच्या जागी अष्टपैलू हिल्टन कार्टराईट याला संधी मिळण्याची शक्यता नाकारता येत नाही . सर्व परिस्थिती आणि घडलेल्या घटना या तज्ज्ञांच्या समोर आहेत . निर्णय त्यांनीच घ्यायचा आहे . सर्व बाजूंनी छाननी करून ते निर्णय घेतील . त्यांचा निर्णय आम्हाला बंधनकारक असेल . - डेव्हिड वॉर्नर , ऑस्ट्रेलियाचा उपकर्णधार"
lifestyle,"थंडीला आता सुरुवात होत आहे . थंडीत त्वचा कोरडी पडणे , काळी पडणे असे प्रकार होत असतात . त्यामुळे थंडीच्या दिवसांत त्वचेची विशेष काळजी घेणे आवश्यक असते . मॉइश्चरायझ करणे , योग्य आहाराचे सेवन करणे अशा गोष्टींकडे लक्ष द्यावे लागते . या थंडीत त्वचेला तजेला देण्यासाठी काही टिप्स त्वचा खोलवर मॉश्चराईज ठेवणे गरजेचे : थंडीत रुक्ष पडणाऱ्या त्वचेची चांगल्याप्रकारे काळजी घेण्यासाठी ‘स्किन केअर’ ट्रीटमेंट घेणे शक्य नसल्यास ‘कोको बटर क्रिम’चा वापर करणे उत्तम राहील . या क्रिमच्या वापराने केवळ शरिराला सुगंधच प्राप्त होतो असे नाही , तर नियमित वापराने क्रीम खोलवर जात त्वचेचा मऊपणा कायम ठेवण्यास मदत होते . दुसरा पर्याय म्हणजे आंघोळीपूर्वी ऑलिव्ह ऑइलने शरिराला हलक्या हाताने मसाज करणे . यामुळे शरिरातील मॉश्चर कायम राहाण्यास मदत होऊन त्वचा मऊ राहते . चेहऱ्यासाठी त्वचेतील ओलावा कायम ठेवणाऱ्या क्रिमची निवड करा . मुलायम ओठांसाठी : अनेकजण फुटलेल्या ओठांना पेट्रॉलियम जेली लावतात . परंतु , हा पर्याय खरोखरीच योग्य आहे का ही विचार करण्याची गोष्ट आहे . त्यापेक्षा व्हिटॅमिन ‘इ’ने युक्त असलेल्या ‘लिप केअर’ उत्पादनांचा वापर करावा . याच्या वापराने त्वचेतील ओलावा कायम राहाण्याबरोबरच सूर्याच्या दाहकतेपासून त्वचेचा बचाव होण्याबरोबरच चेहऱ्यावरील डार्क स्पॉट कमी होण्यासदेखील मदत होते . पायांच्या भेगांवरील उपाय : पायांच्या भेगांना थंडीत शरीरातील ओलावा कमी होत असल्याने प्रामुख्याने त्वचेवर याचा विपरित परिणाम होतो . थंड हवामानाचा सर्वाधिक प्रभाव जाणवतो तो टाचांवर . पायांवरील भेगामुंळे काहींना तर चालणेदेखील कठीण होते . रात्री झोपण्यापूर्वी ग्लिसरिन आणि गुलाब पाण्याने रोज हलका मसाज घेतल्यास आश्चर्यकारक फरक जाणवेल ."
lifestyle,"‘ईचक दाना , बिचक दाना दाने ऊपर दाना , ईचक दाना’ डाळिंबाचं वर्णन करणारं हे गाणं आपल्या तोंडात चांगलंच बसलं आहे . डाळिंबाचे पारदर्शक रसाळ दाणे लाल माणकांसारखे दिसतात . डाळिंब मूळचे इराण व आफगाणिस्तानाकडील फळ आहे . महाराष्ट्रात अहमदनगर , पुणे , सातारा , सोलापूर , सांगली येथे डाळिंबाचं पिक घेतलं जातं . डाळिंबांमध्ये कॅल्शिअम , फॉस्फरस , लोह मोठ्या प्रमाणात असतात . डाळिंबाच्या दाण्यांचाच नाव्हे , तर साल , पाने , फुले , बिया , मुळं या सर्वच भागांचा औषधामध्ये वापर करतात , चला तर मग या बहूगुणकारी डाळिंबाचे फायदे जाणून घेऊ . – अपचन , आम्लपित्त , ताप या कारणांनी जर तोंडास दुर्घंधी येत असेल तर डाळिंबाचे दाणे चावून चावून खाल्ल्यास दुर्घंधी निघून जाते . – ताप आला असेल तर डाळिंब खावे , तापामुळे शरीरामध्ये वाढलेली उष्णता त्यामुळे कमी होते . – डाळिंब हे रक्तवर्धक आणि शक्तिवर्धक आहे , ज्यांना रक्ताची कमतरता म्हणजे अॅनिमिया आहे . त्यांनी रोज एक डाळिंब खावे . – अपचन , पोटात गॅस होणे , शौचास साफ न होणे या तक्रारींवर डाळिंब फायदेशीर ठरते . – जुलाब होत असतील तर डाळिंबाच्या सेवनाने ते लगेच थांबतात . – डाळिंबाचा रस प्यायल्यानं रक्ताभिसरण क्रिया सुधारते . पण डाळिंब सोलल्यानंतर त्याचे दाणे लगेचच खाणे आवश्यक आहे कारण दाणे उशिरा खाल्यानंतर त्यातील पोषक घटकांचे प्रमाण कमी होते . त्याचप्रमाणे स्वाद व चवही कमी होते ."
sports,"अंकुर मित्तलने दिल्ली विश्वकरंडक स्पर्धेतील पराभवाचा वचपा काढत मेक्सिको विश्वकरंडक नेमबाजी स्पर्धेत डबल ट्रॅप प्रकारात सुवर्णपदक जिंकले . ही कामगिरी करताना त्याने जागतिक विक्रमाचीही बरोबरी साधली . मात्र , त्याने आपण वचपा काढलेला नाही . खेळात चढउतार असतातच , असे सांगत सर्वच चाहत्यांची मनेही जिंकली . नवी दिल्ली स्पर्धेत ऑस्ट्रेलियाच्या जेम्स विलेट याने अंकुरला मागे टाकत बाजी मारली . अंकुरने एका महिन्याच्या आतच विलेटला मागे टाकत कारकिर्दीतील पहिले विश्वकरंडक सुवर्णपदक जिंकले . नेमबाजीतील बदलानुसार डबल ट्रॅप स्पर्धा ऑलिंपिकमध्ये नसेल . त्याऐवजी ट्रॅपची मिश्र दुहेरी स्पर्धा होणार आहे , या निर्णयास जागतिक संघटनेने मान्यता दिली आहे . आंतरराष्ट्रीय ऑलिंपिक समितीची मंजुरीच शिल्लक आहे . ॲकापुल्का येथील क्लब डे कॅझा शूटिंग रेंजवर विलेट आणि अंकुरची सुरवातीच्या काही शॉट्सनंतर बरोबरी होती . सहाव्या फैरीत विलेटकडून तीन चुका झाल्या , तेव्हापासून अंकुरने घेतलेली आघाडी शेवटपर्यंत राखली आणि जेम्सला यशापासून दूर ठेवले . चीनच्या यिंग याने ब्राँझ पदक जिंकले . शेवटच्या दहा शॉट्समध्ये अंकुरने एकही चूक केली नाही . त्याने अखेर अंतिम फेरीत ७५ गुणांचा अचूक वेध घेतला आणि सुवर्णपदक विक्रमाच्या बरोबरीसह निश्चित केले . तो १३८ गुणांसह प्राथमिक फेरीत दुसरा आला होता , पण अंतिम फेरीत त्याने कामगिरी उंचावली . मी वचपा काढला , हे मी कधीही म्हणणार नाही . जेम्स महान शूटर आहे . खेळात चढउतार होतच असतात . त्यात हार - जीत चालतेच . सकाळी प्राथमिक फेरी होत असताना वाऱ्याचा वेग जास्त होता , अंतिम फेरीच्या वेळीही वारे वाहत होते , पण त्याचा वेग जास्त नव्हता . - अंकुर मित्तल"
entertainment,"वडील - मुलीच्या नात्याविषयी जितकं बोलावं तितकं कमीच आहे . मुलांपेक्षा मुलीच वडिलांच्या जास्त जवळ असतात हे अगदी खरंच आहे , असं अभिनेता शाहिद कपूर आणि मिशाकडे पाहताना लक्षात येत आहे . बॉलिवूडमधील वडील - मुलीची ही जोडी सध्या अनेकांचीच मनं जिंकत आहे . शाहिदने काही दिवसांपूर्वीच मिशासोबतचा एक फोटो त्याच्या इन्स्टाग्राम अकाऊंटवरुन पोस्ट करत त्याला सुरेख असं कॅप्शनही दिलं होतं . बी - टाऊनच्या या अभिनेत्याने पुन्हा एकदा मिशाला त्याच्या इन्स्टाग्राम अकाऊंटवरुन सर्वांच्या भेटीला आणलं आहे . ‘वर्ल्ड डान्स डे’च्या निमित्ताने शाहिदने एक व्हिडिओ पोस्ट केला आहे . या व्हिडिओमध्ये मुळातच पट्टीचा डान्सर असणारा शाहिद आपल्याला थिरकताना दिसतो . पण , इथे तो एकटा थिरकत नाहीये तर सुपरक्युट डान्सिंग पार्टनर , मिशासुद्धा त्याला साथ देतेय . शाहिद जसजसा थिरकतोय तसतशीच चिमुरडी मिशाही निरागसपणे आपल्या बाबांना फॉलो करताना दिसत आहे . मिशा आणि शाहिदची ही डान्सिंग केमिस्ट्री पाहता शाहिदसोबत आतापर्यंत व्यासपीठावर नृत्य सादर केलेल्या अभिनेत्रींनाही हा परफॉर्मन्स मागे टाकत आहे . मिशाच्या जन्मानंतर बराच काळ शाहिदने तिला प्रसारमाध्यमांपासून आणि सोशल मीडियापासून दूर ठेवलं होतं . पण , आता मात्र तो स्वतःच मिशासोबतचे काही खास क्षण सोशल मीडियावर पोस्ट करत आहे . चित्रपट आणि इतर प्रोजेक्ट्समध्ये व्यस्त असणारा शाहिद त्याच्या कामासोबतच कुटुंबालाही तितकंच महत्त्व देतो हेसुद्धा तितकच खरं . मोकळा वेळ असेल तेव्हा तो पत्नी मीरा आणि मुलगी मिशासह वेळ व्यतीत करण्याला प्राधान्य देतो , त्यामुळे तो खऱ्या अर्थाने ‘परफेक्ट फॅमिली मॅन’ ठरत आहे . मिशा आणि मीराला नेहमीच प्राधान्य देणारा शाहिद लवकरच संजय लीला भन्साळी यांच्या ‘पद्मावती’ चित्रपटातून प्रेक्षकांच्या भेटीला येणार आहे . या चित्रपटामध्ये शाहिदसोबतच अभिनेत्री दीपिका पदुकोण आणि अभिनेता रणवीर सिंगही झळकणार आहेत . ‘पद्मावती’मध्ये शाहिद मेवाडच्या राजाची भूमिका साकारणार आहे ."
lifestyle,"झोप आली की अनेकांना एकामागून एक जांभया येतात . आळसामुळे जांभया येतात असा आपल्यातील अनेकांचा समज असतो . मात्र पुरेशी झोप न झाल्याने मेंदूला ऑक्सिजनचा पुरवठा कमी होतो आणि आपल्याला जांभया यायला लागतात . या जांभया इतक्या येतात की त्यांच्यावर नियंत्रण करणे अवघड होते . कधी एखाद्या तासाला बसलेलो असताना किंवा कधी ऑफीसच्या मिटिंगमध्ये जांभया येतात . अशी चारचौघात जांभयी आली की काय करावे ते आपल्यालाही कळत नाही . आता अशाप्रकारे वारंवार जांभया येऊ नयेत यासाठी काही खास गोष्टींची काळजी घेणे आवश्यक असते . पाहूयात काय आहेत या टिप्स… १ . सततच्या जांभयांनी हैराण झाले असाल तर डोक्यावर कोल्ड प्रेस ठेवा . यामुळे जांभया कमी होण्यास मदत होईल . शरीर थंड झाल्याने जांभयांचे प्रमाण कमी होते . २ . ऑक्सिजनच्या कमतरतेने जांभया येतात . त्यामुळे नाकाने दिर्घ श्वास घेऊन तोंडाने हळूहळू हा श्वास सोडल्यास जांभया कमी होण्यास मदत होते . ३ . मित्र - मैत्रिणींशी गप्पा मारणे , विनोदी व्हिडिओ पाहणे यांमुळे जांभया आणि आळस कमी होण्यास मदत होते . असे केल्यास झोप येण्यालाही प्रतिबंध होतो असे एका संशोधनातून समोर आले आहे . ४ . शरीर थंड असल्यास जास्त जांभया येत नाहीत आणि त्यामुळे थंड पेय प्या . यामध्ये आइस टी किंवा आइस कॉफी यांचा पर्याय उत्तम आहे . ५ . ऑफीसमध्ये जेवण झाल्यानंतर झोप येऊ नये म्हणून जेवल्या - जेवल्या डेस्कवर बसण्यापेक्षा ऑफीसच्या खाली किंवा बाहेर एखादी चक्कर मारुन या . ६ . तोंडात काहीतरी चघळत ठेवणे जांभया आणि झोप जाण्यासाठी फायद्याचे ठरते ."
sports,"भारताचा यष्टीरक्षक फलंदाज ऋषभ पंतने षटकार लगावत कसोटीमधील पहिले शतक झळकवाले . पंतने ११८ चेंडूचा सामना करताना १०१ धावांची नाबाद खेळी केली आहे . पंतने आपल्या शतकी खेळी दरम्यान तीन षटकार आणि १४ खणखणीत चौकार लगावले . पंतने राहुलच्या साथीने आतापर्यंत नाबाद १७७ धावांची भागिदारी केली आहे . या शतकी खेळीसह पंत इंग्लंडमध्ये शतक झळकावणारा पहिला यष्टरक्षक फलंदाज बनला आहे . याआधी धोनीला आपल्या करीयरमध्ये अशी कामगिरी करता आली नाही . पण पंतने इंग्लंडच्या मैदानावर शतक झळकावत आपली निवड योग्य असल्याचे दाखवून दिले आहे . याशिवाय इंग्लंडमध्ये चौथ्या डावांत फलंदाजी करताना शतक झळकावणारा पहिला यष्टिरक्षक फलंदाज म्हणूनही पंतच्या नावावर विक्रम झाला आहे . अदिल रशिदच्या चेंडूवर षटकार लगावत ऋषभ पंतने कसोटीमधील पहिले शतक झळकावले . पंतने ११८ चेंडूचा सामना करताना दमदार शतकी खेळी केली . ऋषभ पंतने शतक झळकावल्यानंतर त्याचे सर्वच स्तरावरून कौतुक होत आहे . विरेंद्र सेहवाग , कैप , लक्ष्मणसह अनेक दिग्गज क्रिकेटपटूने त्याचे कौतुक केले आहे ."
sports,"दुबईः भारतीय संघाने कट्टर प्रतिस्पर्धी असलेल्या पाकिस्तानला सलामीच्या लढतीतच 36 - 20 असे सहज पराभूत करत कबड्डी मास्टर्स अजिंक्यपद स्पर्धेची दणदणीत सुरुवात केली . सामन्याच्या सुरुवातीपासूनच वर्चस्व राखत भारतीय संघाने विजयाचा मार्ग मोकळा केला . कर्णधार अजय ठाकूरच्या बहारदार खेळाच्या जोरावर भारतीय संघाने मध्यंतरालाच 22 - 9 अशी आघाडी घेत सामन्याचा निकाल स्पष्ट केला . या बलाढ्या आघाडीमुळे खचलेल्या पाकिस्तानच्या संघाने पुनरागमनाचे प्रयत्नदेखील केले नाहीत . ठाकुरने त्याच्या चढाईमध्ये 15 गुण कमवत संघाला पहिल्या सत्रात आघाडी मिळवून दिली . सामना सुरु झाल्यावर पहिले दहा मिनिटे संथ खेळ केल्यानंतर भारतीय संघाने गिअर बदलत पाकिस्तानचे कंबरडे मोडले . या विजयाचे पूर्ण श्रेय ठाकूरला देताना भारतीय संघाचे मार्गदर्शक म्हणाले , ' ' त्याने पाकिस्तानचे दोन्ही कॉर्नर आणि बचाव फळीचा खात्मा केला ' ' . पहिल्या कबड्डी मास्टर्स अजिंक्यपद स्पर्धेच्या उद्घाटन प्रसंगी उपस्थित असणारे केंद्रिय क्रीडामंत्री राजवर्धनसिंह राठोर म्हणाले , ' ' कबड्डीमध्ये ऑलिम्पिक सहभागासाठी लागणारे वेग , चपळाई , सामर्थ्य , आणि सांघिक कामगिरी असे सर्व निकष आहेत . त्यामुळे जेव्हा कबड्डी ऑलिम्पिकमध्ये सहभागी होईल तेव्हा भारत कबड्डीतील पहिले पदक जिंकेल ' ' ."
entertainment,"बॉलीवूडचा मि . परफेक्शनिस्ट आमिर खान याच्या ‘दंगल’ चित्रपटाची बॉक्स ऑफिसवर घोडदौड सुरु आहे . गेल्या शुक्रवारी म्हणजेच २३ डिसेंबरला प्रदर्शित झालेल्या या चित्रपटाने चार दिवसात तब्बल १३२ . ४३ कोटींची कमाई केली आहे . ‘दंगल’ने काल २५ . ४८ कोटी इतकी कमाई केली तर रविवारी या चित्रपटाने विक्रमी कमाई केल्याचे चित्र दिसले . दरम्यान , शुक्रवारी भारतात प्रदर्शित झालेल्या या चित्रपटाने देशात नोटाबंदीचे वातावरण असूनही चार दिवसांत तब्बल १३२ . ४३ कोटींची कमाई केली आहे . ‘दंगल’ने पहिल्या दिवशी २९ . ७८ कोटी , दुस - या दिवशी ३४ . ८२ कोटी , तिस - या दिवशी तब्बल ४२ . ३५ कोटी तर चौथ्या दिवशी म्हणजेच सोमवारी २५ . ४८ कोटी इतकी कमाई केली . या कमाईत तमिळ आणि तेलगूमधील व्हर्जनच्या कमाईचा आकडादेखील आहे . चित्रपट समीक्षक तरण आदर्श यांनी ‘दंगल’च्या कमाईचा आकडा ट्विट करून ही माहिती दिली . भारताबाहेर २१ डिसेंबरला प्रदर्शित झालेल्या या चित्रपटाने आतापर्यंत ६० . ९९ कोटींची कमाई केली आहे . आंतरराष्ट्रीय बाजारात ‘दंगल’ला खूप चांगला प्रतिसाद मिळत असल्याचे चित्र आहे . ‘दंगल’ने रविवारी ४२ . ३५ कोटी इतका गल्ला जमविला होता . आतापर्यंत कोणत्याच चित्रपटाने रविवारच्या दिवसात इतकी कमाई केलेली नसल्याचे कळते . १०० कोटी क्लबमध्ये आमिरच्या ‘गजिनी’ ( २००८ ) , ‘३ इडियट्स’ ( २००९ ) , ‘धूम ३’ ( २०१३ ) , ‘पीके’ ( २०१४ ) आणि ‘दंगल’ ( २०१६ ) या चित्रपटांचा समावेश आहे . आमिर खानच्या बहुर्चित ‘दंगल’ चित्रपटाने भारतीयांनाच नव्हे तर परदेशातील दर्शकांनाही भूरळ घातल्याचे दिसत आहे . भारतासोबतच हा चित्रपट समीक्षणासाठी अमेरिकेमध्ये देखील प्रदर्शित करण्यात आला होता . २१ डिसेंबरला अमेरिकेत ‘दंगल’ प्रदर्शित करण्यात आला . तर भारतात हा चित्रपट काल प्रदर्शित झाला . दरम्यान , आमिरच्या या चर्चित चित्रपटाची भारतापासून अमेरिकेत देखील सकारात्मक समीक्षा पाहायला मिळाली . परफेक्शनिस्ट आमिरचा आतापर्यंतचा हा सर्वात उत्कृष्ट चित्रपट असल्याचे सर्वत्र बोलले जात आहे . ‘दंगल’ मधील गीता - बबिता फोगटच्या तारूण्यावस्थेतील भूमिकेतील फातिमा सना शेख आणि सान्या मल्होत्रा यांच्या भूमिकांवरही चांगल्या प्रतिक्रिया उमटत आहेत . हा चित्रपट महिला सक्षमीकरणाचे सकारात्मक उदारहरण असल्याचे देखील बोलले जात आहे . महिलांच्या खेळाप्रती प्रेरणा जागृत करणारी ही एक चांगली कलाकृती असल्याच्या प्रतिक्रिया सर्व स्तरातून उमटताना दिसत आहेत . तसेच सलमान खानच्या ‘सुलतान’ चित्रपटापेक्षाही ‘दंगल’ चित्रपट अधिक प्रभावी असल्याचे दर्शक म्हणत आहेत ."
lifestyle,"उन्हाळा आणि फळांचा राजा आंबा यांचे एक अनोखे नाते आहे . उन्हाच्या वाढत्या पाऱ्यामुळे नको नको होणारा हा उन्हाळा केवळ आंब्यासाठी नक्की सुसह्य असू शकतो . कधी एकदा आंबा खातो असे अनेकांना झालेले असते . अतिशय मधुर आणि कितीही खाल्ले तरी मन न भरणारे हे फळ न आवडणारे क्वचितच . आंबा हे आवडणारे फळ असले तरीही तो आरोग्यासाठीही अतिशय चांगला असतो . आमरसाशिवायही , आंब्याचे आईस्क्रीम , मँगो शेक , आम्रखंड , असे एक ना अनेक प्रकार आपल्याला वेड लावून टाकतात . मात्र कोणतीही गोष्ट किती खायची याला काहीतरी प्रमाण असावे अन्यथा त्याचा त्रास होण्याची शक्यता असते . पाहूयात आंबे खाण्याचे शरीराला असणारे फायदे आहेत . फायदे १ . आंबा खाल्ल्याने वजन वाढते असा समज असतो . मात्र तो चुकीचा असून वजन कमी करण्यासाठी आंबा फायदेशीर ठरतो . २ . आंब्यामध्ये ए , बी आणि सी ही तिन्ही जीवनसत्वे पुरेशा प्रमाणात असतात . याशिवायही आंब्यामध्ये शरीराला आवश्यक आणि वजन कमी करण्यास उपयुक्त असे अनेक घटक असल्याने उन्हाळ्यात हे फळ खायलाच हवे . ३ . आंब्यात व्हिटॉमिन ए , आयर्न , कॉपर आणि पोटॅशियम यांसारखे अनेक पोषक घटक असतात . ४ . आंब्यात शर्करा असल्याने आंबा खाल्ल्याने शरीराला ऊर्जा मिळते . उन्हामुळे थकल्यासारखे वाटत असल्यास तुम्हाला शक्ती आल्यासारखे वाटते . याशिवाय नुसता आंबा खाण्याऐवजी मॅंगो शेक किंवा कैरीचे पन्हे घेणेही अधिक फायदेशीर ठरु शकते . ५ . आंब्यामध्ये असणाऱ्या घटकांमुळे शरीराची प्रतिकारशक्ती वाढण्यास मदत होते . चेहऱ्यावरील सुरकुत्या कमी होण्यासाठी तसेच तुकतुकी कायम राहण्यासाठी आंबा उपयुक्त ठरतो . ६ . आंब्यात फायबर्सही मुबलक प्रमाणात असल्याने पोट साफ होण्यासही त्याची चांगली मदत होते ."
entertainment,बॉलिवूडमधील बहुचर्चित लग्न येत्या आठवड्यात पार पडणार आहे . अभिनेता रणवीर सिंग आणि दीपिका पदुकोण लग्नसोहळ्यासाठी इटलीला रवाना झाले आहेत . विमानतळावरील या दोघांचे फोटो सध्या सोशल मीडियावर व्हायरल होत आहेत . यावेळी रणवीरसोबत त्याचे काही कुटुंबीयसुद्धा होते . विमानतळावर रणवीर - दीपिकाला पाहण्यासाठी चाहत्यांचा गराडा होता . यावेळी रणवीरने काही चाहत्यांसोबत सेल्फी काढत त्यांच्या शुभेच्छांचा स्वीकार केला . येत्या १४ आणि १५ नोव्हेंबर रोजी हे दोघं लग्नबंधनात अडकणार आहेत . इटलीतील लेक कोमो या ठिकाणी हा भव्य विवाहसोहळा पार पडणार आहे . त्यानंतर २१ नोव्हेंबर रोजी बेंगळुरूमध्ये आणि १ डिसेंबर रोजी मुंबईत स्वागतसमारंभाचं आयोजन करण्यात येईल . इटलीत विवाहसोहळ्याला कुटुंबातील मोजकेच लोक उपस्थित राहणार असल्याने मुंबईतील स्वागत समारंभ खास बॉलिवूडमधल्या कलाकारांसाठी आयोजित करण्यात येणार आहे . वाचा : ‘बाहुबली’ प्रीक्वल वेब सीरिजमध्ये शिवगामीच्या भूमिकेत ही मराठमोळी अभिनेत्री गेल्या आठवड्यात लग्नाआधीचे विधी आणि अन्य कार्यक्रम पार पडले . दीपिका नुकतीच नंदी पूजेसाठी बंगळुरुला तिच्या घरी गेली होती . १४ नोव्हेंबरला दोघे पारंपारिक कोकणी पद्धतीने विवाहबद्ध होणार आहेत . दीपिका कर्नाटकातील सारस्वत ब्राह्मण असून कोकणी तिची मातृभाषा आहे .
lifestyle,"सेल्फी काढण्याची क्रेझ दिवसेंदिवस वाढत असल्याचे दिसत आहे . अगदी लहान मुलांपासून ते वयस्कर व्यक्तींपर्यंत सर्वांनाच या गोष्टीची मोठी क्रेझ असल्याचे दिसून येते . विविध पर्यटन स्थळांवर गेल्यावर आणि आयुष्यातील महत्त्वाचे क्षण टिपून ठेवण्यासाठी सेल्फी काढण्याला सगळेच पसंती देत असल्याचे पाहायला मिळते . या सेल्फीसाठी मोबाईल कंपन्यांनी आपल्या तंत्रज्ञानात बदल केला आहे . सेल्फी चांगला काढता यावा यासाठी मोबाईलच्या फ्रंट कॅमेराचे रिझोल्यूशन वाढविण्यात आले . एक किंवा दोन जणांचा सेल्फी काढणे तुलनेने सोपे असते पण ग्रुपचा सेल्फी काढायचा असल्यास त्यासाठी एकाने पुढे उभे राहून हा सेल्फी काढावा लागतो . ग्रुपचा सेल्फी काढणे सोपे व्हावे यासाठी सेल्फीस्टीक बाजारात आल्या . त्यांचे फॅड कमी होत नाही तोवरच असे एक तंत्रज्ञान विकसित करण्यात आले आहे , ज्यात तुम्हाला पायाने सेल्फी काढता येऊ शकतो . आता हे कसे काय ? तर यामध्ये कॅमेरा आपल्या बुटात अडकवून फोटो काढता येऊ शकतो . फोन बुटाला अडकविण्यासाठी इलॅस्टीक बँडची उत्तम सोय करण्यात आली असल्याने फोन खाली पडण्याची शक्यता नाही . केवळ पाय वर केल्यास आपण सहज आपला फोटो काढू शकतो . व्हिडिओमधील मुलगा आपल्या बुटाला फोन अडकवत कशापद्धतीने फोटो काढत असल्याचे पाहायला मिळते . यासाठी एक रिमोटही देण्यात आला आहे . ज्याच्या मदतीने तुम्ही अगदी सहज सेल्फी काढू शकता . या डिव्हाईसला ‘सेल्फी फीट’ असे नाव देण्यात आले आहे . या सेल्फी फीटला लोहचुंबकही देण्यात आले आहे . त्यामुळे एखाद्या लोखंडी वस्तूवर तुम्ही आपला फोन लावूनही फोटो काढू शकता . याशिवाय हे डिव्हाईस तुम्हाला तुमच्या घड्याळावरही लावता येऊ शकते . त्यामुळे तुमचे वेगवेगळ्या पोजमधले फोटो तुम्ही अगदी सहज काढू शकता . सध्या हे डिव्हाईस ऑनलाईन उपलब्ध असून त्याची किंमत १६०० रुपये इतकी आहे ."
sports,"आशियाई मैदानी स्पर्धा पदकांची हॅट्ट्रिक करण्याच्या जिद्दीने उतरलेल्या द्युती चंदला आशियाई मैदानी स्पर्धेतील २०० मीटर धावण्याच्या शर्यतीत पदकापासून वंचित राहावे लागले . द्युतीने अंतिम फेरीत स्थान मिळवीत पदकाच्या आशा उंचावल्या होत्या , मात्र अंतिम फेरीत तिला चौथ्या क्रमांकावर समाधान मानावे लागले . तिला ही शर्यत पूर्ण करण्यास २३ . ५९ सेकंद वेळ लागला . तिने याआधी या स्पर्धेतील १०० मीटर धावणे व ४ बाय १०० मीटर रिले शर्यतीत कांस्यपदक मिळवले होते . तिची सहकारी श्रावणी नंदाला २०० मीटर शर्यतीत पाचवे स्थान मिळाले . तिने हे अंतर २३ . ६७ सेकंदांत पार केले . कझाकिस्तानच्या व्हिक्टोरिया झिबकिनाने हे अंतर २३ . १० सेकंदांत पूर्ण करीत सुवर्णपदक जिंकले , तर श्रीलंकेच्या रुमेशिकाकुमारी राथनाने रौप्यपदक मिळवताना २३ . ४३ सेकंद वेळ नोंदवली . व्हिक्टोरियाची सहकारी ओल्गा सॅफ्रोनोवाला कांस्यपदक मिळाले . तिने हे अंतर २३ . ४७ सेकंदांत पूर्ण केले . पुरुषांच्या २०० मीटर धावण्याच्या शर्यतीत भारताच्या अमियाकुमार मलिकला सातवे स्थान मिळाले . त्याने हे अंतर २१ . ०३ सेकंदांत पार केले . चीन तैपेईच्या यांग चुनशियानने ही शर्यत २० . ६६ सेकंदांत जिंकली . दक्षिण कोरियाचा पार्क बुंगोगो ( २० . ७६ सेकंद ) व कतारचा फेमी दोवून ( २० . ७९ सेकंद ) यांना अनुक्रमे रौप्य व कांस्यपदक मिळाले ."
lifestyle,"भरली केळी साहित्य : केळी – ३ ( पिकलेली साल काळी झालेली ) , घट्ट नारळाचं दूध – १ वाटी चवासाठीः ओलं खोबरं – १ नारळ ( २ वाटय़ा ) , गूळ – १ वाटी ( बारीक चिरलेला ) , वेलची पावडर – १ चमचा , साजूक तूप – १ चमचा कृती : प्रथम चवाचे सर्व साहित्य एकत्र करून पातेलं गॅसवर ठेवा . गूळ वितळेपर्यंत मंद आचेवर घाटत राहा आणि चव करून घ्या . राजेळी केळ्याचे अखंड साल काढून घ्या . केळ्याचे २ - ३ तुकडे करून त्याला मधे चिर पाडा . एक पसरट पातेलं घेऊन त्याला खाली साजूक तूप लावा आणि त्यावर केळीच्या साली पसरा . केळ्याच्या पाडलेल्या प्रत्येक चिरेमध्ये चव भरपूर भरा . पातेल्यात ही भरलेली केळी एका थरामध्ये नीट पसरून लावा . पातेलं गॅसवर ठेवा . केळ्याच्या बाजूने नारळाचे दूध पातेल्यात सोडा . वर झाकण ठेवा , झाकणावर वजन ठेवा आणि चांगली वाफ आणा . आंबट - गोड अशी केळ्यांची चव फार छान लागते . राजेळी केळी न मिळाल्यास मद्रासी मोठी केळी वापरावी . बाजारातून घरी आणून ही केळी साल पूर्ण काळी होईपर्यंत पिकवून नंतर वापरावीत . रताळ्याचा कीस साहित्य : रताळी – २ मोठी , शेंगदाण्याचा जाडसर कूट – १ वाटी , ओलं खोबरं – १ / २ वाटी , साजूक तूप – १ / ४ वाटी , हिरवी मिरची – ५ - ६ बारीक चिरलेली किंवा आवडीप्रमाणे कमी - जास्त , जिरे – १ चमचा कृती : प्रथम रताळी स्वच्छ धुऊन सालासकट किसून पाण्यात ठेवा . कढईत तूप आणि जिरं टाका . जिरे तडतडल्यावर मिरची घाला . त्यावर पाण्यात किसून ठेवलेली रताळी पिळून घाला आणि परता . त्यावर मीठ , साखर घालून शिजवून घ्या . वाफ आल्यावर त्यात दाण्याचा कूट , खोबरं घालून नीट एकत्र करा आणि परत वाफ आणा . टीप : रताळ्याचे सत्त्व पाण्यातून रताळ्याचा कीस काढल्यावर पाणी तसेच १ - २ तास ठेवा . रताळ्याचे सत्त्व तसेच खाली बसेल . वरचं पाणी काढून टाका आणि सत्त्व काढून घ्या . १ वाटी सत्त्वाला २ वाटय़ा दूध आणि चवीप्रमाणे साखर घालून १ / २ चमचा वेलची पावडर घालून गॅसवर गरम करत ठेवा . सतत ढवळत राहा . घट्ट झाल्यावर एका थाळीत काढून पसरून घ्या आणि थंड झाल्यावर वडय़ा पाडा . अतिशय चविष्ट आणि पौष्टिक असतात . बटाटय़ाची पांढरी आमटी साहित्य : बटाटे – २ चौकोनी चिरलेले , शेंगदाण्याचा कूट – १ / २ वाटी , ओलं खोबरं – १ चमचा , साजूक तूप – २ - ३ चमचे , हिरवी मिरची – २ - ३ किंवा आवडीप्रमाणे कमी - जास्त , मीठ – चवीप्रमाणे , साखर – १ चमचा , जिरं – १ / २ चमचा , आंबट ताक – १ / ४ वाटी कृती : दाण्याचा कूट , खोबरं आणि मिरची पाणी घालून बारीक वाटून घ्या . पातेलीत तूप गरम करून त्यावर जिरे घाला . जिरे तडतडल्यावर बटाटे घालून चांगले परतून घ्या . त्यात पाणी , मीठ , साखर घालून बटाटे नीट शिजवून घ्या . त्यावर दाण्याच्या कुटाचे वाटण आणि ताक घाला . चांगली उकळी आणून वरून १ चमचा दाण्याचे कूट घाला . साबुदाणा खिचडी , वरीचा भात , उपवासाची भाकरी वगैरे बरोबर ही आमटी खूपच छान लागते . टीप : सर्व उपासाच्या पदार्थाना साजूक तुपाऐवजी शेंगदाण्याचे तेल वापरू शकता . ज्यांना उपवासाला कोिथबीर चालते त्यांनी वरून कोिथबीर घालावी . वरी तांदळाचा गोड शिरा साहित्य : वरी तांदूळ – १ वाटी , ओलं खोबरं – १ / ४ वाटी , साखर – ३ / ४ वाटी , साजूक तूप – १ / २ वाटी , केळं – १ गोल कापून , वेलची पावडर – १ / २ चमचा , केशर – ६ - ७ काडय़ा , दूध – १ वाटी , वेलची झ्र् २ बदामाचे तुकडे – आवडीप्रमाणे कृती : प्रथम केळ्याचे काप साजूक तुपात परतून घेऊन बाजूला ठेवा . पातेल्यात तूप गरम करून त्यात वेलची फोडून घाला . त्यावर वरी तांदूळ , बदामाचे तुकडे आणि खोबरे घालून चांगले परतून घ्या . त्यावर वाटीभर गरम दूध व १ वाटी गरम पाणी घालून वरी तांदूळ नीट शिजवून घ्या . त्यावर साखर , वेलची पावडर आणि केशर घाला . नीट मिक्स करून वरून तूप घाला व चांगली वाफ आणा . शेवटी तुपात परतलेलं केळं घालून मिक्स करा . स्टफ साबुदाणा वडा साहित्य : साबुदाणा – १ वाटी , ( रात्रभर भिजवावा ) , बटाटे – २ उकडलेले , हिरवी मिरची – ४ - ५ क्रश केलेली किंवा आवडीप्रमाणे कमी - जास्त , शेंगदाण्याचा कूट – १ वाटी जाडसर , मीठ – चवीप्रमाणे , साखर – १ चमचा , शेंगदाणा तेल – तळण्यासाठी , दही – सोबत खाण्यासाठी स्टफिंग : ओलं खोबरं – १ वाटी , हिरव्या मिरच्या – १ - २ क्रश केलेल्या किंवा आवडीप्रमाणे कमी - जास्त , मीठ – चवीप्रमाणे , साखर – १ / २ चमचा , लिंबाचा रस – १ / २ चमचा हे सर्व साहित्य एकत्र करा . कृती : उकडलेला बटाटा कुस्करून घ्या . त्यात भिजवलेला साबुदाणा , क्रश्ड मिरची , मीठ , साखर आणि दाण्याचा कूट मिसळून नीट एकत्र करा . त्याचे एकसारखे गोळे करा . एकेका गोळ्याची वाटी करून त्यात खोबऱ्याचे स्टिफग भरा आणि वाटी नीट बंद करा . हाताला थोडं तूप लावून वडा थोडा चपटा करा . शेंगदाणा तेलात खमंग तळून घ्या आणि दहय़ाबरोबर सव्र्ह करा . टीप : आत खोबऱ्याचं स्टिफग असल्यामुळे चटणीची गरज लागत नाही ."
lifestyle,"iPhone 6 Plus धारकांसाठी एक आनंदाची बातमी आहे , जर तुमच्याकडे जुना किंवा डॅमेज झालेला आयफोन ६ प्लस असेल तर त्याबदल्यात अॅपलकडून नवा iPhone 6s Plus मिळू शकतो . MacRumors च्या वृत्तानुसार अॅपलच्या अधिकृत स्टोअरमधून बिघडलेला किंवा जुना आयफोन ६ प्लस लवकरच ग्राहकांना बदलून घेता येणार आहे . वाचा : या वर्षात ‘iPhone X’ ची विक्री होणार बंद ? हा फोन का बदलून देण्यात येणार आहे किंवा आयफोन ६ प्लसचं नेमकं कोणतं व्हेरिएंट बदलून देण्यात येणार आहे हे मात्र अजूनही उघड झालेलं नाही . MacRumors नं पूर्वी प्रसिद्ध केलेल्या माहितीनुसार अॅपल लवकरच आयफोन ६ प्लसचं उत्पादन थांबवणार आहे , म्हणूनच जुन्या आयफोन ६ प्लस धारकांना आयफोन ६ एस प्लस बदलून देण्यात येणार असल्याची शक्यता वर्तवण्यात येत आहे . तर दुसरीकडे अॅपर स्टोअरमध्ये आयफोन ६ प्लसची बॅटरी बदलून घेण्यासाठी येणाऱ्या ग्राहकांची संख्या अधिक आहे . अॅपलनं दिलेल्या माहितीनुसार आयफोन ६ प्लसच्या मोबाईल बॅटरीचा आधीच तुटवडा आहे . त्यामुळे मार्च ते एप्रिलपर्यंत या बॅटरी उपलब्ध होणार नसल्याचं मॅक रुमर्सनं म्हटलं आहे . त्यामुळे त्या बदल्यात ग्राहकांना नवा फोन देण्याचा कंपनी विचार करत असल्याची शक्यता वर्तवण्यात येत आहे . या बातमीबरोबरच या वर्षात आयफोनX ची विक्रीही कंपनीकडून थांबवण्यात येणार असल्याचं सुप्रसिद्ध विश्लेषक मिंग ची क्युओनं सांगितलं आहे ."
lifestyle,"कोणतीही पार्टी असू दे किंवा मधल्या वेळेत काय खाऊ असा मुलांचा प्रश्न असू दे , अशा वेळी काय करायचे , हा गृहिणींसमोर खूप मोठा प्रश्न असतो . हल्ली टी टाइम रेसिपी पण करायची पद्धत आहे . मुलं शाळेतून आल्यावर त्यांना खायला काहीतरी छान , चटपटीत आणि पटकन होणारे पदार्थ हवे असतात . त्याचबरोबर थोडे दिवस आधी करून ठेवता येतील असे काही पदार्थ आपल्या वेळेनुसार करून ठेवता येतात . ऐन वेळेस कुणी आलं तर द्यायला किंवा चहासोबत खायला उपयोगी येतात असेच काही पदार्थ आज आपण पाहू या . ड्राय कचोरी साहित्य : पापडी – एक वाटी शेव – एक वाटी काजू बेदाणे – आवडीनुसार बडीशेप – दोन टी स्पून पिठी साखर – तीन टी स्पून गरम मसाला पावडर – एक टी स्पून हळद – पाव टी स्पून खजुराची चटणी , लाल तिखट – एक टी स्पून गरजेनुसार मीठ – चवीनुसार आणि तेल – तळण्यासाठी कॉर्नफ्लोर – गरजेनुसार पारीसाठी – मैदा , ओवा , तेलाचे मोहन सर्व एकत्र करून मळून घ्या . कृती : ड्राय कचोरी करताना पॅनमध्ये पापडी , बडीशेप भाजून घ्या . त्यातच काजू , बेदाण्याचे काप घालून मिक्स करा . मिश्रण गार झाल्यावर मिक्सरमध्ये चूर्ण करून घ्या . त्यात मिरची पावडर , मीठ , पिठीसाखर , गरम मसाला पावडर घालून चिंच - खजुराची चटणी घाला . एकजीव करून घ्या . मैद्याच्या मिश्रणाची पारी लाटा . सारण भरून गोल कचोरी करा . कॉर्नफ्लॉवरमध्ये घोळवा . मंद आचेवर तळून घ्या . गार झाल्यावर चिंचेच्या चटणीबरोबर सव्र्ह करा . व्हेज चीज नगेटस् साहित्य : कोबी – एक वाटी ढबू मिरची – अर्धी वाटी मीठ – चवीनुसार ब्रेड स्लाइस – चार ब्रेड क्रम्स – गरजेनुसार मिरी पावडर – अर्धा टी स्पून किसलेलं चीज , पनीर – अर्धी वाटी कॉर्नफ्लॉवरची पेस्ट – गरजेनुसार तेल – तळण्यासाठी चिरलेल्या हिरव्या मिरच्या – दोन उकडून मॅश केलेला बटाटा – एक वाटी सोया सॉस , चिली सॉस – प्रत्येकी एक टी स्पून कृती : व्हेज चीज नगेटस् , करताना पॅनमधील तेलात हिरव्या मिरच्या परतून घ्या . कोबी , ढबू मिरची घाला . सोया सॉस , चिली सॉस , मीठ घालून भाजी करून घ्या . बटाटय़ाच्या मिश्रणात ब्रेड भिजवून घाला . मिरी पावडर , मीठ , ब्रेड क्रम्स घालून मिश्रण एकजीव करून घ्या . त्याची पारी करा . त्यात भाजी पनीर , चीज घालून रोल करा . कॉर्नफ्लॉवरच्या पेस्टमध्ये बुडवून ब्रेडक्रम्समध्ये घोळवून तळून घ्या आणि सव्र्ह करा व्हेज चीज नगेटस् . स्टफ खाकरा साहित्य : बेसन – गरजेनुसार ( अर्धी वाटी ) पुदिना – अर्धी वाटी आलं – अर्धा इंच हिरवी मिरची – एक तीळ – गरजेनुसार कोथिंबीर – अर्धी वाटी भिजवलेलं मैद्याचं मिश्रण एक वाटी तेल – तळण्यासाठी दालचिनी पावडर – अर्धा टी स्पून कृती : स्टफ खाकरा करताना पुदिना , कोथिंबीर , हिरवी मिरची , आलं , मीठ , गरम मसाला पावडर , दालचिनी पावडर सर्व एकत्र करून वाटून घ्या . नंतर त्यात मावेल एवढं बेसन घालून मळून घ्या . छोटे छोटे करून घ्या . ते तिळात घोळवा . मैद्याच्या दोन पाऱ्या करा . त्यात गोळा ठेवून बंद करा . लाटून घ्या . सुरीने टोचून तेलात खमंग तळून घ्या आणि खायला द्या स्टफ खाकरा . पनीर चॉप्स साहित्य : बेसन – एक वाटी किसलेले पनीर – एक कप उकडून मॅश केलेले बटाटे – दोन चिरलेली सिमला मिरची – एक घट्ट दही – अर्धी वाटी चिरलेली हिरवी मिरची – एक मीठ – चवीनुसार तेल – तळण्यासाठी टूथपीक – गरजेनुसार कृती : पनीर चॉप्स करताना पनीर , उकडून मॅश केलेले बटाटे , चिरलेली सिमला मिरची , हिरवी मिरची , दही , मीठ घालून मिश्रण तयार करून घ्या . बेसन पीठात मीठ व पाणी घालून बॅटर तयार करा . पनीरच्या मिश्रणाच बॉल करून त्याला टूथपीक लावा . हे बॉल बेसनाच्या मिश्रणात घोळवून तळून घ्या . सॅलड व टोमॅटो सॉस बरोबर सव्र्ह करा पनीर चॉप्स . response . lokprabha @ expressindia . com सौजन्य – लोकप्रभा"
entertainment,"जेष्ठ अभिनेत्री जया बच्चन त्यांच्या वादग्रस्त वक्तव्यांमुळे नेहमी नेहमीच चर्चेत असतात . त्यातही जया बच्चन यांचे प्रसारमाध्यमे आणि छायाचित्रकारांशी फारसे चांगले संबंध नाहीत हे सुद्धा अनेकांना ठाऊकच आहे . मुंबईत नुकतेच पार पडलेल्या ‘मामि फिल्म फेस्टिव्हल’मध्ये जया बच्चन यांनी हजेरी लावली होती . त्यावेळी केलेल्या वक्तव्यामुळे जया बच्चन पुन्हा एकदा चर्चेत आल्या आहेत . त्यावेळी जया बच्चन म्हणाल्या की , ‘एक वेळ अशी होती की , आधीचे चित्रपट दिग्दर्शक कलेला जास्त प्राधान्य द्यायचे . पण , सध्या मात्र फक्त व्यवसायालाच प्राधान्य दिले जात आहे . ’ या कार्यक्रमामध्ये जया बच्चन यांनी सध्याच्या दिवसांमध्ये प्रदर्शित होणाऱ्या चित्रपटांविषयी त्यांची भूमिका मांडली आहे . ‘त्या काळी दिग्दर्शक कलात्मक चित्रपटांना प्राधान्य द्यायचे . पण हल्ली मात्र व्यवयासायालाच महत्त्व दिले जात आहे . आपल्या तोंडावर अक्षरशः गोष्टी फेकल्या जात आहेत . लाज नावाची गोष्टच राहिली नाहिए . आता फक्त ‘बॉक्स ऑफिस कलेक्शन’ , १०० करोडांचा चित्रपट , ‘फर्स्ट विकएण्ड कलेक्शन’ याबाबतच चर्चा केली जाते . ही सर्व परिस्थिती माझ्या विचारालपलीकडील आहे’ , असे जया बच्चन म्हणाल्या . हल्लीच्या चित्रपटांमधील कितीसे चेहरे देशाचं प्रतिनिधीत्त्व करतात ? असा प्रश्न उपस्थित करत हल्लीच्या चित्रपटांतील पात्रांवर पाश्चिमात्य वारे स्वार आहेत असा त्यांच्या बोलण्याचा रोख होता . ‘असे का होत आहे हे मला माहित नाही . ते देश जास्त श्रीमंत आहे आणि प्रगत आहेत आशी अनेकांची धारणा आहे . पण , ‘माझ्या मते भारतीय त्यांच्यापेक्षा प्रगतिशील आहेत’ . हल्लीचे चित्रपट पाहून मला दुःख होतं , कुठल्यातरी शांत ठिकाणी निघून जाण्याचे विचार मनात येतात’ , असेही जया बच्चन म्हणाल्या . दरम्यान , मुंबईत पार पडलेल्या ‘मामि फिल्म फेस्टिव्हल’मध्ये विविध कलाकारांनी आणि चित्रपटसृष्टीतील दिग्गजांनी हजेरी लावली होती ."
sports,"महाराष्ट्राने राष्ट्रीय कबड्डी स्पर्धेतील आपली घोडदौड दिमाखात चालू ठेवत उपांत्य फेरीत प्रवेश केला . महाराष्ट्राने यजमान राजस्थानवर ३५ - २३ असा १२ गुणांनी मोठा विजय संपादन केला . यापूर्वी महाराष्ट्राने २००७ मध्ये अमरावतीमधील स्पर्धेत दिल्लीला हरवून विजेतेपद मिळविले होते . त्यानंतरची ही सर्वोत्तम कामगिरी आहे . आता महाराष्ट्राची सेनादलाशी लढत होईल . दुसरा उपांत्य सामना रेल्वे - हरियाना असा होईल . दिल्लीविरुद्ध चमकलेल्या काशिलिंग आडके व मंगेश भगत या दोघांच्या खोलवर चढायांचा मोलाचा वाटा होता . काशिलिंगचे बोनससह नऊ गुण व सातही टचपॉइंट जिंकलेल्या मंगेशच्या आक्रमक चढायांसमोर राजस्थान हतप्रभ झाला . विकास काळे , गिरीश इरनाक व नीलेश शिंदे यांच्या पकडींची सुरेख साथ मिळाली . राजस्थानच्या अनुभवी जसवीर सिंगला एकही गुण मिळविता आला नाही . त्यातच त्यांचा हुकमी एक्का दिपक हुडा दुखापतीमुळे चढाई करु शकला नाही . याचा फायदा महाराष्ट्राने पुरेपूर उठविला . त्याआधी बाद फेरीत महाराष्ट्राने दिल्लीचे आव्हान एकतर्फी लढतीत ३४ - १७ असे परतवून लावले . महाराष्ट्राच्या मंगेश भगत आणि काशिलिंग आडके यांच्या चौफेर चढायांनी दिल्लीचा बचाव खिळखिळा केला होता . मंगेशने मिळविलेले ‘टच’ आणि आडकेचे ‘बोनस’ पॉइंट यामुळे महाराष्ट्राचा गुणफलक झटपट वाढत होता . त्याच वेळी सोमशेखर आणि रोहित चौधरी हे दिल्लीचे अनुभवी खेळाडू महाराष्ट्राचे सुरक्षा कवच भेदू शकले नाहीत . कर्णधार विकास काळे , नीलेश शिंदे आणि गिरीश इरनाक यांनी दिल्लीच्या चढाईपटूंची कोंडी केली . त्यापूर्वी महाराष्ट्राने विश्वकरंडक स्पर्धेत भारताच्या विजयाचा हीरो ठरलेल्या अजय ठाकूरच्या हिमाचल प्रदेश संघाचा ३४ - ३१ असा पराभव करून गटातील आपले अपराजित्व कायम राखले होते . अजयला या सामन्यात सूरच गवसला नाही . त्याच्या चार वेळा पकडी करून महाराष्ट्राने हिमाचल प्रदेशवर कायम दडपण ठेवले . या सामन्यातही नीलेश शिंदे आणि गिरीश इरनाक यांचा बचाव आणि काशिलिंग आडके , नीलेश साळुंखेच्या चढाया निर्णायक ठरल्या होत्या . महाराष्ट्राने गटात यापूर्वी कर्नाटक , पंजाब , बिहार , त्रिपुरा या संघांवरदेखील एकतर्फी विजय मिळविला ."
sports,"सुपर फोर फेरीत भारत आणि अफगाणिस्तामध्ये झालेला सामना आशिया चषक स्पर्धेतील सर्वात रंगतदार सामना ठरला . भारत अफगाणिस्तानचे २५३ धावांचे लक्ष्य सहज पार करेल असे अनेकांना वाटले होते . पण अफगाणिस्तानने सरस खेळ करुन भारताला २५२ धावांवर रोखले आणि सामना बरोबरीत सुटला . त्यावेळी भारतीय संघाला जितके वाईट वाटले असेल त्यापेक्षा जास्त दुःख स्टेडियममध्ये उपस्थित एका लहानग्या चाहत्याला झाले . त्याला आपले अश्रू आवरता आले नाहीत . त्याचे वडिल त्याची समजूत घालण्याचा प्रयत्न करत होते . पण त्याला आपले अश्रू रोखता येत नव्हते . स्टेडियममधील कॅमेऱ्यांनी हे दृश्य टिपले . रडणाऱ्या मुलाचा तो फोटो पाहून अनेकांचे मन हेलावले . ऑफ स्पिनर हरभजन सिंगने या मुलाचा फोटो टि्वट करुन त्याला समजवण्याचा प्रयत्न केला . रडू नकोस , फायनल आपणच जिंकू असे त्याने टि्वटमध्ये म्हटले होते . हरभजन सिंगच्या टि्वटला त्या मुलाचे वडिल अमरप्रीत सिंग यांनी प्रतिसाद देताना पाठिंबा दिल्याबद्दल आभार मानले . त्याचवेळी त्यांनी भुवनेश्वर कुमारने फोन करुन अरजानची समजूत घातल्याची माहिती दिली . ‘पाजी अरजान आता आनंदात असून शुक्रवारी होणाऱ्या फायनलकडे त्याचं लक्ष लागल आहे . भुवनेश्वर कुमारने स्वतः फोनवरुन त्याची समजूत घातली . शुक्रवारी आपणच फायनल जिंकू असे अमरप्रीत यांनी त्यांच्या टि्वटमध्ये म्हटले आहे . अरजानला फक्त भुवनेश्वर कुमारनेच फोन केला नाही तर त्या दिवशी अफगाणिस्तानचे खेळाडू राशिद खान आणि मोहम्मद शहझाद यांनी त्याच्यासोबत फोटो काढून त्याला आनंद दिला ."
sports,"ओडेन्स ( डेन्मार्क ) : किदांबी श्रीकांतने या वर्षातील तिसरे सुपर सीरिज विजेतेपद जिंकताना डेन्मार्क ओपन बॅडमिंटन स्पर्धेचे विजेतेपद पटकावले . त्याने जायंट किलर संबोधले जात असलेल्या ली ह्यून ली हो याचा झटपट दोन गेममध्ये पराभव केला . या स्पर्धेतील महिला एकेरीची लढत 67 मिनिटे आणि अन्य तीन दुहेरीच्या अंतिम लढती जवळपास एक तास झाल्यावर श्रीकांतची लढत किती वेळ रंगणार याचीच चर्चा होती ; पण श्रीकांतने अवघ्या 25 मिनिटांत आपल्या अनुभवी प्रतिस्पर्ध्यास 21 - 10,21 - 5 अशी शरणागती पत्करण्यास भाग पाडले . श्रीकांतचे हे यंदाचे तिसरे सुपर सीरिज विजेतेपद . त्याने यापूर्वी ऑस्ट्रेलियन ओपन आणि इंडोनेशियन ओपन स्पर्धा जिंकल्या होत्या , तर बी साई प्रणीतविरुद्धची सिंगापूर ओपन स्पर्धेतील अंतिम लढत गमावली होती . त्याने पहिला गेम झटपट 12 मिनिटांत जिंकला , तोपर्यंत त्याची आक्रमकता कशी रोखायची याबाबत ली ह्यूनचा विचारही पूर्ण झाला नसेल . दुसऱ्या गेममध्ये तर श्रीकांतच्या स्मॅश , ड्रॉप्स ; तसेच नेटजवळील टचनी ली ह्यून जास्तच जेरीस आला . ली ह्यूनने संभाव्य विजेत्यात गणना होत असलेल्या सॉन वॉन हो आणि चेन लॉंग यांना हरवून अपेक्षा उंचावल्या होत्या ; पण श्रीकांतने भारतीय बॅडमिंटनची ताकदच दाखवून दिली . त्याच वेळी भारताची या स्पर्धेतील विजेतेपदाची 38 वर्षांची प्रतीक्षा संपुष्टात आणली . यापूर्वी ही स्पर्धा 1979 मध्ये प्रकाश पदुकोण यांनी जिंकली होती . एका वर्षात तीन सुपर सीरिज जिंकण्याच्या साईना नेहवालच्या विक्रमाची बरोबरी श्रीकांतने केली . ली ह्यून याला शनिवारी दीड तासाची उपांत्य लढत खेळावी लागली होती . त्याला कोणतीही दयामाया श्रीकांतने दाखवली नाही . सुरवातीस श्रीकांतला जोरदार प्रोत्साहन होते ; पण श्रीकांतचा एकतर्फी धडाका पाहून चाहत्यांनी ली ह्यूनच्या प्रत्येक गुणाचे टाळ्यांच्या कडकडाटात कौतुक करण्यास सुरुवात केली खरी , पण त्याला ही संधी फारशी लाभलीच नाही . यंदाच्या मोसमातील श्रीकांतचे यश - जागतिक क्रमवारीत अव्वल असलेल्या व्हिक्टर ऍक्सेलसेन याची सलग 13 विजयांची मालिका खंडित - यंदा सलग दोन सुपर सीरिज स्पर्धा जिंकलेला पहिला भारतीय पुरुष बॅडमिंटन - सलग तीन सुपर सीरिज स्पर्धांत अंतिम फेरी गाठण्याचा पराक्रम - वर्ल्ड सुपर सीरिजच्या क्रमवारीत अव्वल स्थान मिळवलेला पहिला भारतीय - या स्पर्धेपूर्वी यंदाची एकंदरीत बक्षीस रक्कम 1 लाख 49 हजार 797 डॉलर - एकाच वर्षी चार सुपर सीरिज स्पर्धांत अंतिम फेरी गाठलेला पहिला भारतीय"
sports,भारताच्या १६ वर्षांखालील फुटबॉल संघाचा साखळीतील अंतिम सामना इंडोनेशियाशी होणार आहे . या सामन्यातील विजय किंवा बरोबरीदेखील भारताचा १६ वर्षांचा बाद फेरीतील दुष्काळ संपुष्टात आणू शकणार आहे . एएफसी १६ वर्षांखालील संघाने यापूर्वी २००२ साली उपांत्यपूर्व फेरीत प्रवेश करण्याची किमया करून दाखवली होती . त्यानंतर तब्बल दीड दशकाहून अधिक काळ भारताला ते शक्य झाले नव्हते . मात्र भारताचा युवा संघ सध्या बहरात खेळत असल्याने या संघाला शुक्रवारच्या सामन्यातून निश्चितपणे आशा बाळगता येईल . भारताच्या युवा संघाने यापूर्वी अर्जेंटिनासारख्या मोठय़ा संघाला पराभूत करुन दाखवले आहे . त्यामुळे हा संघ भारतासाठी ऐतिहासिक कामगिरी बजावण्याची क्षमता राखून असल्याचे भाकीत वरिष्ठ संघाचे कर्णधार सुनील छेत्री यांनी नुकतेच केले आहे . भारत आणि इंडोनेशिया या दोन्ही संघांना दोन सामन्यांमधून चार गुण प्राप्त झाले आहेत . मात्र इंडोनेशियाने अधिक गोल केले असल्याने क गटामध्ये ते भारतापेक्षा वरच्या म्हणजे अग्रस्थानी आहेत . मजबूत दावेदारी इंडोनेशियाविरुद्धच्या सामन्यात भारताने विजय मिळवला किंवा बरोबरी साधली तरी भारत उपांत्यपूर्व फेरीत प्रवेश मिळवण्यास पात्र ठरणार आहे . मात्र यदाकदाचित भारत पराभूत झाला तर मात्र भारताला बाहेर पडावे लागू शकते . अर्थात त्या स्थितीतही भारतासाठी एक आशेचा किरण आहे . तो म्हणजे त्याच वेळी होणाऱ्या इराण आणि व्हिएतनाम या सामन्यातही दोन्ही संघांची बरोबरी झाली तर मात्र भारताला इंडोनेशियाविरुद्धच्या पराभवानंतरही आगेकूच करता येईल . परंतु भारतीय संघाचे प्रशिक्षक बिबिआनो फर्नाडिस हे भारतीय संघाला विजयासाठीच खेळण्यास प्रेरित करतील .
entertainment,"अभिनेता रणबीर कपूरचा आज वाढदिवस . त्याने काल रात्री सिनेसृष्टीतील काही जवळच्या मित्र - मैत्रिणींसोबत राहत्या घरी आपला वाढदिवस सेलिब्रेट केला . ३५ वर्षीय या अभिनेत्याला वाढदिवसाच्या शुभेच्छा देण्यासाठी शाहरुख खानपासून आलिया भट्टपर्यंत अनेकांनी त्याच्या घरी आवर्जून उपस्थिती लावली होती . गेल्यावर्षी तो या दिवशी अनुराग बासुच्या ‘जग्गा जासूस’ सिनेमाच्या चित्रीकरणामध्ये व्यग्र होता . यंदा मात्र त्याने ठरवून घरी राहणे पसंत केले . रणबीरच्या पाली हिलच्या नव्या घरी पार्टीचे आयोजन करण्यात आले होते . रणबीरचे हे नवे घर शाहरुख खानची पत्नी गौरी खानने डिझाइन केलेले आहे . रणबीरच्या या पार्टीला बॉलिवूडचा बादशहा शाहरुख खान आणि गौरी खान यांनी हजेरी लावली . इम्तियाझ अली दिग्दर्शित ‘जब हॅरी मेट सेजल’ या सिनेमाचे शीर्षक रणबीरने सुचवले होते . पण त्यासाठीचा ५००० रुपयांचा मोबदला मिळाला नसल्याचे रणबीरने गमतीत म्हटले होते . यावर शाहरुखने त्याला ५००० रुपये रोख रक्कम देतानाचा एक फोटो सोशल मीडियावर शेअर केला होता . आमिर खान आणि त्याची पत्नी किरण राव यांनीही पार्टीला उपस्थिती लावली होती . तसेच इम्रान खानही पत्नी अवंतिकासोबत रणबीरला वाढदिवसाच्या शुभेच्छा देण्यास आला होता . हल्ली आलिया भट्ट कोणत्याही कार्यक्रमाला जाताना कमीत कमी मेकअपमध्येच जाणे पसंत करते . यावेळीही ती याच अंदाजात दिसली . आलियासोबत अर्जुन कपूर , राणा डग्गुबत्ती आदित्य राज कपूर यांनीही रणबीरला वाढदिवसाच्या शुभेच्छा देण्यासाठी खास त्याचे घर गाठले . खास म्हणजे रणबीरच्या पार्टीमध्ये सिद्धार्थ मल्होत्राही गेला होता . अनेक दिवसांपासून सिद्धार्थ आणि आलिया एकमेकांपासून दूर राहणे पसंत करत असताना रणबीरच्या पार्टीमुळे ते एकमेकांसमोर आले . कलाकारांसोबत अनुराग बासु , राजकुमार हिरानी , इम्तियाझ अली या दिग्दर्शकांनीही पार्टीला हजेरी लावली ."
entertainment,"वेब मालिकांची संख्या दिवसेंदिवस वाढते आहे . त्यात भर पडते आहे चांगल्या कलाकारांची . दूरदर्शन ते मराठी - हिंदी चित्रपट , वाहिन्यांवरच्या मालिका , नाटक असा मोठा पल्ला गाठलेले अनेक प्रतिभावंत कलाकार सध्या वेब सीरिजच्या नव्या माध्यमाकडे वळले आहेत . या वेब सीरिजमध्ये आता आणखी एक भर पडली आहे . अॅमेझॉन प्राइम व्हिडिओ आणि एक्सेल मीडिया अॅण्ड एंटरटेन्मेंट यांनी प्राइम ओरिजिनल वेब सीरिज ‘मिर्झापूर’ प्रेक्षकांच्या भेटीला आणत आहे . त्याचा ट्रेलर नुकताच प्रदर्शित झाला आहे . या वेब सीरिजमध्ये सचिन पिळगांवकर यांची मुलगी श्रिया पिळगांवकर महत्त्वपूर्ण भूमिका साकारत आहे . या वेब सीरिजची कथा अमली पदार्थ , शस्त्र आणि सत्तेचे राजकारण यांभोवती फिरणारी आहे . करण अंशुमन आणि पुनीत कृष्णा यांची निर्मिती असलेली व गुरमित सिंग यांनी दिग्दर्शित केलेली ‘मिर्झापूर’ ही सीरिज नऊ भागांची आहे . १६ नोव्हेंबरपासून प्राइम व्हिडिओवर ही सीरिज स्ट्रीम केली जाणार आहे . यामध्ये पंकज त्रिपाठी , अली फजल , विक्रांत मेसी , दिव्येंदू शर्मा , कुलभूषण खरबंदा , श्वेता त्रिपाठी , श्रिया पिळगांवकर , रसिका दुगल यांच्यासह अनेक कलावंतांचा समावेश आहे . वाचा : अभिषेकच्या सर्वांत आवडत्या रोमॅण्टिक चित्रपटात सलमान - ऐश्वर्याची जोडी मिर्झापूर ही भारतातून आलेली पाचवी प्राइम ओरिजिनल सीरिज असून रितेश सिधवानी , करण अंशुमन आणि फरहान अख्तर या यशस्वी त्रयीला या मालिकेने पुन्हा एकत्र आणले आहे . सर्वोत्तम ड्रामा सीरिज या विभागात अलीकडेच नामांकन प्राप्त झालेल्या ‘इनसाइड एज’ या मालिकेची निर्मिती या तिघांनीच केली होती . सत्तेच्या मोहाने झपाटलेल्या आणि शेवटी त्यातच संपून जाणाऱ्या दोन भावांचा प्रवास ‘मिर्झापूर’मध्ये दाखवण्यात येणार आहे ."
entertainment,"सध्या बॉलिवूडचा ‘कूल बॉय’ म्हणून ओळखला जाणारा अभिनेता रणवीर सिंग त्याच्या ‘पद्मावत’ सिनेमामुळे चर्चेत आहे . या सिनेमातील त्याच्या अभिनयामुळे सर्व क्षेत्रातून त्याचे भरभरून कौतुक केले जात आहे . नुकताच रणवीरने त्याच्या सोशल मीडिया अकाऊंटवरून एक व्हिडिओ शेअर केला आहे . या व्हिडिओत रणवीर स्वित्झर्लंडमध्ये क्रिकेट खेळताना उत्कृष्ट फलंदाजी करताना दिसत आहे . एवढेच नाही तर आमिर खानच्या ‘लगान’ सिनेमातील गाण्याचे पाश्वसंगीतही मॅच दरम्यान ऐकू येतं . छायाचित्रकार रोहन श्रेष्ठच्या गोलंदाजीवर रणवीर आक्रमक फलंदाजी करत होता . अगदी शेवटच्या चेंडूपर्यंत ताणल्या गेलेल्या या सामन्यात शेवटच्या चेंडूवर रणवीर एखाद्या कसलेल्या खेळाडूसारखा षटकार मारताना दिसला आहे . त्याचा हा व्हिडिओ पाहणं कोणत्याही करमणुकीपेक्षा कमी नाही . या व्हिडिओतही तो नेहमीप्रमाणे त्याच्या अंदाजात सभोवतालच्या व्यक्तींचे मनोरंजन करताना दिसतो . …अन् रणवीर सिंगने शेवटच्या चेंडूत लगावला षटकार PHOTOS : . . असा साजरा झाला करणच्या यश - रुहीचा वाढदिवस PHOTO : ‘चला हवा येऊ द्या’ फेम हा अभिनेता अडकणार लग्नाच्या बेडीत एकट्या अक्षयवर लागलेत ७०० कोटी ! हॅकर्सच्या हिटलिस्टवर बॉलिवूड सेलिब्रिटी माधुरीच्या ‘एक दोन तीन’ गाण्यावर थिरकणार ही अभिनेत्री 3 Storeys Trailer Release : नव्या अंदाजात दिसणार रेणुका शहाणे नागराज मंजुळेंना धक्का , विद्यापीठाच्या मैदानातून चित्रपटाचा सेट हटवण्याचे आदेश या अभिनेत्रीसोबत दिसला सलमानच्या बहिणीचा नवरा …म्हणून अक्षयने पॅड सोडून हातात बॅडमिंटन घेतले"
sports,"गतविजेत्या भारताने आशियाई चॅंपियन्स करंडक महिला हॉकी स्पर्धेतील धडाका कायम राखताना सलग तिसरा विजय मिळविला . भारताने गुरुवारी मलेशियाचा कडवा प्रतिकार मोडून काढत अंतिम फेरीत धडक मारली . कोरियातील दॉंगही सिटीमधील सनराईज स्टेडियमवर सुरू असलेल्या या स्पर्धेत भारताने जपानला 4 - 1 आणि चीनला 3 - 1 असे हरवले होते . त्यापाठोपाठ आता मलेशियाचा 3 - 2 असा पराभव केला . गुरजीत कौर , वंदना कटारिया आणि लालरेमसियामी यांनी चाळिसाव्या मिनिटास भारतास 3 - 1 आघाडीवर नेले होते ; पण अखेरच्या सत्रात मलेशियाने जोरदार प्रतिहल्ले करीत भारतावर दडपण आणत एक गोलही केला , मात्र अखेर भारताने 3 - 2 असा विजय मिळविला . या स्पर्धेपूर्वीच्या सराव सामन्यात भारताने मलेशियास 6 - 0 असे हरवले होते ; पण पहिल्या सत्रात भारतास गोलपासून रोखत मलेशियाने भारतास आपली ताकद दाखवून दिली . दुसऱ्या सत्राच्या सुरवातीस मिळालेल्य पहिल्या पेनल्टी कॉर्नरवर गुरजितने मलेशियाचा बचाव भेदला . त्यानंतर मलेशियाची गोलरक्षिका भारतीय आक्रमकांची डोकेदुखी ठरली . एकतर्फी वर्चस्वानंतरही गोल झाले नाहीत . दहा मिनिटांच्या विश्रांतीनंतर भारतीयांनी आक्रमणात वैविध्य आणले . तिसरे सत्र जास्तच आक्रमक झाले . त्यात सात मिनिटांत एकंदर तीन गोल झाले . भारताची आघाडी वंदनाने हुशारीने वाढवली ; पण तीनच मिनिटांत भारताने मलेशियास पेनल्टी स्ट्रोक दिला . भारताची आघाडी 2 - 1 अशी निसटती केल्याचे मलेशियाचे समाधान फार वेळ टिकले नाही . तीन पेनल्टी कॉर्नर अपयशी ठरल्याची निराशा सुनीता लाक्राच्या पासवर नवोदित लालरेमसियामी हिने गोल करीत दूर केली . त्यानंतर जास्तच आक्रमक झालेल्या मलेशियास भारताची आघाडी कमी केल्याचेच समाधान लाभले . आम्ही गोल करण्याच्या संधीचा जास्त फायदा घ्यायला हवा . विजयाचे समाधान आहे ; पण खेळावर निराश आहोत . चुकांचा सखोल अभ्यास आता कोणतीही विश्रांती न घेता करणार आहोत . - सुनीता लाक्रा , भारतीय कर्णधार"
lifestyle,"जे लोक एकाच ठिकाणी एक ते दोन तासापेक्षा अधिक वेळ बसून राहतात , त्यांना इतरांच्या तुलनेत लवकर मृत्यू येण्याचा धोका असल्याचा इशारा नव्याने करण्यात आलेल्या संशोधनामध्ये देण्यात आला आहे . एकाच जागी किती वेळ बसून घालवला तसेच दिवसातील कोणती वेळ बसण्याची होती यावर लवकरच मृत्यू येण्याचा धोका कळतो . जे व्यक्ती एकाच जागेवर कोणतीही हालचाल न करता एक किंवा दोन तास सतत बसून राहतात त्यांना लवकर मृत्यू येण्याचे प्रमाण इतरांच्या तुलनेत जास्त आहे . आळशी लोकांना याचा अधिक धोका असल्याचे संशोधकांनी म्हटले आहे . सतत आळशीपणा अंगात राहिल्याने आपण प्रत्येक दिवशी एकाच जागेवर जास्त तास बसून राहतो . हे प्रमाण सतत वाढत जाते . त्यामुळे शरीरामध्ये अनेक व्याधी निर्माण होतात , असे अमेरिकेतील कोलंबिया विद्यापीठाच्या मेडिकल सेंटरचे संशोधन सहकारी शास्त्रज्ञ केइथ डायझ यांनी म्हटले आहे . संशोधकांनी यासाठी ४५ वर्षे वयाच्या ७ हजार ९८५ लोकांचा अभ्यास केला . या व्यक्तींनी किती वेळ बसून घालवला तसेच इतर बाबींचा यामध्ये अभ्यास केला . यामध्ये सरासरी ७७ टक्के लोकांमध्ये आळशीपणाची लक्षणे जाणवून आली . चार वर्षे यांची माहिती घेण्यात आली . चार वर्षांनंतर यातील जवळपास ३४० लोक मृत्यू झाले होते . जे लोक दिवसातील १३ तासांपेक्षा अधिक वेळ आळसामध्ये अथवा ६० ते ९० मिनिट एकाच जागेवर कसलीही हालचाल न करता बसून राहतात त्यांना लवकर मृत्यू येण्याचे प्रमाण हे इतरांच्या तुलनेत जवळपास दुपटीने वाढत असल्याचे संशोधकांना आढळून आले . मात्र जे लोक ३० मिनिटांपेक्षा कमी वेळ एका जागी बसतात त्यांना मृत्यू येण्याचा धोका कमी असतो , असेही संशोधकांनी सांगितले . त्यामुळे जर आपले कार्यालयीन काम एकाच जागेवर बसून असेल तर प्रत्येक अध्र्या तासानंतर आपण विo्रांती घेत शरीराची हालचाल करावी . तुमच्या या एका बदलामुळे लवकर येणाऱ्या मृत्यूचा धोका कमी होईल , असा सल्ला संशोधकांनी दिला आहे ."
lifestyle,"काय यार ही किती दादागिरी करते . हिला वाटतं हिचा नवरा हीचं ऐकतो म्हणजे ऑफिसमधल्यानी पण तिचं ऐकायला हवं , बॉस असली म्हणून काय झालं , सगळ्यांसमोर ती बोलली की लाज निघते पार . समजते काय ही स्वतःला…बाई आहे तर बाई सारखंच का नाही राहात , उगाच तोरा दाखवायला जाते . ही काय स्वतःला डॉन समजते का ? थांब आता दाखवतोच हीला… . असे संवाद ऑफिसमध्ये महिला बॉसच्या मागे सर्रास ऐकू येतात . महिलेला बॉस म्हणून मान्य करणं आणि तिचं ऐकून घेणं हे काळ कितीही पुढे गेला तरी म्हणावं तितकं रुजलं नाही . महिलांनी आपल्या क्षमता सिद्ध केल्या खऱ्या , त्यामुळे त्या वरिष्ठ पदावरही पोहोचल्या . पण स्त्री बॉस पुरुषी मानसिकतेला आजही म्हणावी तितकी पटलेली नाही . महिलेच्या हाताखाली काम करणे यात पुरुषांना आजही कमीपणाच वाटतो . महिला असून ही मला सगळ्यांसमोर कसे काही बोलू शकते असा प्रश्न या पुरुष सहकाऱ्यांना अनेकदा पडतो . काही जण हे स्पष्ट बोलून दाखवतात तर काही बोलून न दाखवता कृतीतून ते व्यक्त करतात . पुरुषी मानसिकता , पुरुषप्रधान संस्कृती , पुरुषी अहंकार हे शब्द ऐकायला काही प्रमाणात जड वाटतात . आम्ही कुठे तुम्हाला कमी लेखतो ? असं म्हणत असले तरीही प्रत्यक्ष वेळ आली की स्त्रियांना या मानसिकतेचा प्रत्यय आल्याशिवाय राहत नाही . मग कितीही पुढारलेले , शिकलेले पुरुषही याला अपवाद राहत नाहीत . यात त्यांची चूक आहे का नाही , समाज आणि पूर्वीपासून चालत आलेल्या रुढी यांमुळे हे झाले का हा आणखी एक स्वतंत्र विषय आहे . पण कामाच्या ठिकाणी प्रमुख पदावर काम करणाऱ्या महिलांना येणारे अनुभव म्हणावे तितके चांगले नसतात . आता इथेच या महिला बॉसची खरी कसोटी असते . तिला आपल्या कर्मचाऱ्यांकडून कामही करून घ्यायचे असते , त्यांना दुखवायचेही नसते आणि परिस्थिती नीट राहील असेही पहायचे असते . मग तिची खरी कसरत सुरू होते , कधी इतर सहकार्यांमार्फत काम करून घेत , कधी गोड बोलून एखाद्या पुरुषी मानसिकतेला सामोरे जात तर कधी स्वतःवर ताबा ठेऊन तिला परिस्थितीशी दोन हात करावे लागतात . पण स्त्री कितीही संयमी , समजून घेणारी , सगळ्यांना घेऊन पुढे जाणारी असली तरी तीही एक माणूस असते आणि त्यामुळे तिलाही काही मर्यादा असतातच हे सगळ्यांनीच मान्य करायला हवे . पण परिस्थिती हाताबाहेर गेली की त्यामुळे होणारा त्रागा , त्याचा तिच्या मानसिक आणि शारीरिक आरोग्यावर होणारा परिणाम , त्यामुळे तिची होणारी चिडचिड आणि याचा परिणाम म्हणून तिचे बिघडणारे कौटुंबिक आणि सामाजिक संबंध असे चक्र नकळत सुरू होते . यामुळे एकूणच वातावरण खराब होते आणि असे घडणे सगळ्याच बाबतीत अनारोग्याचे लक्षण आहे . त्यामुळे केवळ बॉस म्हणूनच नाही तर स्त्रीला स्त्री म्हणून वागवण्यापेक्षा माणूस म्हणून तिच्याकडे पाहिले तर अनेक गोष्टी सहज शक्य होतील . त्यामुळे हीच स्त्री तिच्याकडे असणाऱ्या क्षमतांपेक्षा कित्येक पटीने जास्त चांगले काम करू शकेल . याचा वातावरण चांगले राहण्याचा फायदा होईलच पण स्त्रियांचे सामाजिक स्तरावरील स्थान उंचावण्यासही याची निश्चितच मदत होईल . चला तर मग या महिला दिनाच्या निमित्ताने आपण स्त्री सहकारी आणि बॉसकडे माणूस म्हणून पाहण्याचा संकल्प करूया… . . sayali . patwardhan @ loksatta . com"
entertainment,"प्रेक्षकांना खळखळून हसवणाऱ्या कपिल शर्माचा शो बंद झाल्यावर प्रेक्षकांची आणि कपिलच्या चाहत्यांची निराशा झाली . कपिल लवकरात लवकर बरा होऊन शो पुन्हा एकदा सुरु करावा अशी अनेकांचीच इच्छा होती . मात्र प्रेक्षकांना आता ‘द कपिल शर्मा शो’ पाहण्यासाठी आणखी काही काळ वाट पाहावी लागणार असंच दिसतंय . कपिल बंगळुरुच्या व्यसनमुक्ती केंद्रात दारुचं व्यसन सोडवण्यासाठी ४० दिवसांच्या कोर्सला गेला होता . तेथून परतल्यानंतर त्याच्यात सकारात्मक बदल झाले असले तरी ऑक्टोबरमध्ये शूट पुन्हा सुरु करण्यास तो अद्याप तयार नसल्याची माहिती त्याच्या एका जवळच्या मित्राने ‘डीएनए’ या वृत्तपत्राला दिली . कपिलसंदर्भात अधिक माहिती देत तो म्हणाला की , ‘कपिल पूर्ण बरा झाल्यानंतर शो पुन्हा सुरु होईल . आरोग्य हे सर्वांत महत्त्वाचं असल्याचं त्याला जाणवलं आहे . त्यामुळे तो स्वतःसाठी आणखी काही वेळ देणार आहे . ’ त्याच्या आगामी ‘फिरंगी’ चित्रपटाचं चित्रीकरण अर्धवट राहिल्यामुळे तो फक्त १२ दिवसांमध्ये व्यसनमुक्ती केंद्रातून बाहेर पडला . नोव्हेंबरमध्ये चित्रपट प्रदर्शित होणार असल्याने त्याच्या प्रमोशन आणि मार्केटींगसाठीही त्याला वेळ द्यावं लागणार आहे . त्यामुळे कदाचित पुढच्या वर्षी कपिल प्रेक्षकांना पुन्हा एकदा खळखळून हसवण्यासाठी सज्ज होईल , असं म्हणायला हरकत नाही . VIDEO : अचूक निशाणा साधणाऱ्या कतरिनाचा ‘तो’ व्हिडिओ व्हायरल गेल्या काही दिवसांमध्ये सातत्याने तब्येत बिघडत असल्यामुळे कपिल ‘द कपिल शर्मा शो’वर लक्ष केंद्रित करु शकत नव्हता . पर्यायाने वाहिनीने हा शो बंद करण्याचा निर्णय घेतला . कपिल शर्माची तब्येत खालावल्यामुळे शाहरुख खान , अजय देवगण , अक्षय कुमार यांसारख्या कलाकारांना त्याच्या सेटवर वाट पाहून परतावे लागले होते ."
lifestyle,"अनेक मुलांना जन्मजात व्यंग असते . या व्यंगत्वाला अनेक गोष्टी कारणीभूत असतात . अपत्याच्या वडिलांचे वय , त्यांचे अतिरिक्त मद्यपान , त्याशिवाय आधुनिक जीवनशैलीबाबतचे अन्य घटक आदी कारणांमुळे नवजात बालकामध्ये जन्मजात व्यंग येऊ शकते , असे नवसंशोधनातून आढळले आहे . अपत्याच्या आरोग्यविषयक परिस्थितीला केवळ आईच नाही , तर आई आणि वडील दोघेही जबाबदार असतात , असा निष्कर्ष अमेरिकेतील जार्जटाऊन विद्यापीठातील आरोग्य केंद्राचे सहाय्यक प्राध्यापक जोना किटीलिन्सका यांनी काढला आहे . मुलाचे पोषण , शारीरिक वाढ आणि मानसिक वातावरण घडविण्याचे काम आईच्या माध्यमातून होते . पण आईबरोबरच वडिलांची जीवनशैली , त्याचे वयोमान याचा परिणाम जनुककार्यावर होत असून जन्मजात व्यंग असलेले मूल जन्माला येत असेल , तर त्याला वडीलही कारणीभूत असतात , असे किटीलिन्सका यांनी सांगितले . वडील जर प्रमाणापेक्षा अधिक मद्यपान करत असतील , तर त्याचा परिणाम जन्माला येणाऱ्या मुलावर होतो . काही नवजात बालकांमध्ये डॉक्टरांना ‘फोएटर अल्कोल स्पेक्ट्रम डिसऑडर्र’ हा विकार आढळला . या मुलांच्या मातांनी कधीही मद्यपान केले नव्हते , मात्र तरीही या बालकांमध्ये हा विकार आढळल्यानंतर त्यांच्या वडिलांची आरोग्यविषयक तपासणी करण्यात आली , त्यावेळी वडील अतिरिक्त प्रमाणात मद्यपान करत असल्याचे आढळले . म्हणजेच मुलांच्या जन्मजात व्यंगाला वडीलही कारणभूत असतात , असे या संशोधकांनी सांगितले . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
sports,"भारताचा एकेरीतील प्रतिभासंपन्न टेनिसपटू युकी भांब्रीने कारकिर्दीतील सर्वोत्तम विजय संपादन केला . सिटी ओपन स्पर्धेच्या दुसऱ्या फेरीत त्याने गतविजेत्या गेल माँफिसचा ६ - ३ , ४ - ६ , ७ - ५ असा पराभव केला . माँफिस जागतिक क्रमवारीत २२व्या स्थानावर आहे . दुखापतीमुळे २००व्या क्रमांकावर घसरण झालेल्या युकीने पात्रता फेरीतून आगेकूच केली आहे . आता युकीसमोर अर्जेंटिनाच्या गुईडो पेल्ला याचे आव्हान असेल . गुईडो ९७व्या स्थानावर आहे . माँफिस हा पूर्वी ‘टॉप टेन’मध्ये होता . २०१४च्या अखेरीस त्याने सहाव्या क्रमांकापर्यंत मजल मारली होती . युकीने पहिल्या सेटच्या आठव्या गेममध्ये ब्रेक नोंदवीत ५ - ३ अशी आघाडी घेतली . या ब्रेकच्या जोरावर त्याने पहिला सेट जिंकला . दुसऱ्या सेटमध्येही युकीने आत्मविश्वासाने प्रारंभ केला . त्याने पहिल्याच गेममध्ये माँफिसची सर्व्हिस भेदली . त्यानंतर मात्र युकीची एकाग्रता ढळली . त्याने सलग चार गेम गमावले . दुसऱ्या व चौथ्या गेममध्ये सर्व्हिस गमावल्यानंतर तो १ - ४ असा मागे पडला . माँफिसला ५ - ३ अशा स्थितीस सर्व्हिस राखण्याची गरज होती , पण युकीने ब्रेक मिळविला . त्यामुळे तो ४ - ५ अशी पिछाडी कमी करू शकला . त्यानंतर त्याला सर्व्हिस राखणे अनिवार्य होते , पण त्याच्यावर दडपण आले . त्यातून त्याच्याकडून दोन ‘डबल फॉल्ट’ झाल्या . ३० - ३० अशा स्थितीस झालेल्या या चुकांमुळे त्याने हा सेट गमावला . निर्णायक सेटमध्ये युकीला प्रारंभी काही ब्रेकपॉइंटचा फायदा उठविता आला नाही . दोन्ही खेळाडूंनी दहाव्या गेमपर्यंत सर्व्हिस राखली . तेव्हा चुरस शिगेला पोचली होती . युकीने ११व्या गेममध्ये ब्रेक नोंदविला . त्यानंतर त्याने सर्व्हिस आरामात राखली . माईलस्टोन विजय माँफिस झंझावाती सर्व्हिस करतो . कोर्टवर तो विजेच्या चपळाईचे फुटवर्क प्रदर्शित करतो . कारकिर्दीच्या प्रारंभी नव्या पिढीतील प्रतिभासंपन्न टेनिसपटूंमध्ये त्याची गणना झाली होती . मुख्य म्हणजे तो कोर्टवर भावभावना सतत व्यक्त करीत असतो . त्याच्याविरुद्ध खेळताना हाच मुद्दा अनेक मातब्बर खेळाडूंसाठी सुद्धा डोकेदुखी ठरतो . अशा वेळी युकीने नेटजवळ धाव घेण्याचे डावपेच लढविले . तिसऱ्या सेटमध्ये त्याने ‘नेट ॲप्रोचेस’मध्ये सर्व १६ गुण जिंकले . त्यामुळेच तो माँफिसचा धडाका विस्कळित करू शकला . युकीची सर्व्हिस भक्कम झाली ."
entertainment,"बॉलिवूडमध्ये बऱ्याच काळापासून सक्रिय असणारी सौंदर्यवती अभिनेत्री म्हणजे ऐश्वर्या राय बच्चन . अभिनेत्री ऐश्वर्या राय बच्चनने नुकताच तिचा वाढदिवस साजरा केला . ऐश्वर्याच्या वाढदिवसाच्या निमित्ताने सोशल मीडियाद्वारेही अनेकांनी तिच्यावर शुभेच्छांचा वर्षाव केला . ट्विटर , फेसबुक आणि इन्स्टाग्रामच्या माध्यमातून चाहत्यांनी आणि चित्रपटसृष्टीतील काही कलाकार मंडळींनी अॅशला वाढदिवसाच्या शुभेच्छा दिल्या . ऐश्वर्या तशी फारशी सोशल मीडियावर सक्रिय नाही . त्यामुळे अॅशच्या वतीने तिचा पती आणि अभिनेता अभिषेक बच्चनने त्याच्या ट्विटर अकाऊंटवरुन सर्वांचे आभार मानले आहेत . दरम्यान , ऐश्वर्या राय बच्चनने तिचा वाढदिवस कुटुंब आणि मित्रपपरिवारासह साजरा केला . कोणतीही मोठी पार्टी न करता एका छोटेखानी समारंभामध्ये अॅशचा वाढदिवस पार पडला . अमिताभ बच्चन , सिकंदर खेर , गोल्डी बेहेल , सोनाली बेन्द्रे यांनी ऐश्वर्याच्या बर्थडे पार्टीला हजेरी लावली होती . ऐश्वर्याच्या वाढदिवसाआधीच बच्चन कुटुंबियांनी बॉलिवूडकरांना दिवाळीची पार्टी दिली होती . या पार्टीमध्ये विविध कलाकार आणि बी टाऊनमधील निर्माते , दिग्दर्शक , फॅशन डिझायनर या सर्वांनीच हजेरी लावली होती . यंदाची दिवाळी ऐश्वर्यासाठी खास मानली जात आहे . करण जोहर दिग्दर्शित ‘ऐ दिल है मुश्किल’ या चित्रपटामध्ये ऐश्वर्याच्या भूमिकेला प्रेक्षकांची दाद मिळत आहे . जवळपास पंधरा मिनिटांसाठी या चित्रपटामध्ये झळकणारी ऐश्वर्या चित्रपटामध्ये एका घटस्फोटित मध्यमवयीन महिलेची भूमिका साकारत आहे . रणबीर कपूर , अनुष्का शर्मा , ऐश्वर्या राय बच्चन यांच्या महत्त्वाच्या भूमिका असणाऱ्या या चित्रपटामध्ये अभिनेता शाहरुख खान , लिसा हेडन आणि आलिया भट्ट यांनीही पाहुण्या कलाकारांच्या भूमिका साकारल्या आहेत ."
entertainment,"‘झिंगाट’मधलं एखादं गाणं सांग रे ? असा प्रश्न जर कोणाला विचारला गेला तर आजही अनेकजण ‘झिंगाट…’ गाण्याचेच नाव घेतील . या गाण्याने केवळ महाराष्ट्रालाच नाही तर देशाला वेड लावलं होतं . आजही हे गाणे कुठे लागले तर अनेकांची पावलं आपसूक या गाण्यावर थिरकतात . या गाण्याच्या वेडातून बॉलिवूडही अलिप्त राहिले नाही . ‘सैराट’चा अधिकृत रिमेक असलेल्या करण जोहरच्या आगामी ‘धडक’ सिनेमात ‘झिंग झिंग झिंगाट’चं हिंदी व्हर्जन दिसणार आहे . सुप्रसिद्ध कोरिओग्राफर फराह खान ‘धडक’मधील या गाण्याचे नृत्य दिग्दर्शन करणार आहे . त्यामुळे धडकमधील झिंगाट कसं असेल याचकडे अनेकांच्या नजरा लागल्या आहेत . ‘धडक’ सिनेमात झिंगाटची धून वापरली जाणार असली तरी त्याचे बोल नक्की काय असतील याची उत्सुकता झिंगाटच्या चाहत्यांना आहे . अजय - अतुल यांनी सैराटमधील गाण्यांना संगीत दिलं होते . यापूर्वी अजय - अतुलच्या ‘कोंबडी पळाली’ या गाणाच्या चालीवर ‘चिकनी चमेली’ हे गाणे हिंदीत तुफान गाजले होते . त्यामुळे ‘झिंगाट’चे हिंदी व्हर्जन कसे असेल , याकडेच साऱ्यांचे लक्ष लागले आहे . यावर्षी २० जुलैला प्रदर्शित होणार आहे . शशांक खैतान दिग्दर्शित ‘धडक’ सिनेमातून श्रीदेवीची मुलगी जान्हवी कपूर आणि शाहीद कपूरचा भाऊ इशान खट्टर सिनेसृष्टीत पदार्पण करत आहेत . करण जोहर , झी स्टुडिओ , हिरु यश जोहर , अपूर्वा मेहता यांची निर्मिती असलेल्या धडक सिनेमाच्या शूटिंगला डिसेंबरमध्ये सुरुवात झाली ."
entertainment,"सैफ अली खान आणि करिना कपूर - खान यांचा मुलगा तैमुर अली खान पतौडी आज एक वर्षांचा झाला आहे . गेल्या वर्षी २० डिसेंबरला त्याचा जन्म झाला . जन्माला येण्यापूर्वीच सैफिनाचे बाळ सोशल मीडियावर ट्रेण्ड करत होते . आज एक वर्ष उलटूनही त्याच्या प्रसिद्धीमध्ये किंचितही फरक पडलेला नसून , त्याची प्रसिद्धी उत्तरोत्तर वाढत आहे . तैमूर या त्याच्या नावामुळेच तो सुरूवातीपासून चर्चेत आहे . चला तर मग या सर्वात छोट्या नवाबाचे सर्वात क्युट १२ फोटो पाहुया… पण जगाला जेव्हा तैमुरचा पहिला फोटो दिसला अनेकांचा राग मावळला . त्याच्याबद्दलच्या रागाची जागा प्रेमाने घेतली . अनेकदा सेलिब्रिटी त्यांच्या मुलांचा चेहरा प्रसारमाध्यमांमध्ये दिसू नये , यासाठी प्रयत्न करत असतात . पण करिना - सैफने असे काहीही केले नाही . बाळाच्या जन्मापासून ते आतापर्यंतचे अनेक फोटो सोशल मीडियावर आले आहेत . हे फोटो पाहून प्रत्येकाच्या तोंडी फक्त त्याचेच कौतुक होते . तैमुरला अनेकदा आई - बाबांसोबत , कधी पार्टीमध्ये किंवा घरी झोपाळ्यावर बसलेला पाहण्यात आले आहे . त्याचा कोणताही फोटो अगदी काही मिनिटांत व्हायरल होतो . त्याचे सोशल मीडियावर फॅन क्लबही आहेत . पाच वर्ष डेटिंग केल्यानंतर करिना आणि सैफने २०१२ मध्ये लग्न केले . लग्नाच्या चार वर्षांनंतर तैमुरचा जन्म झाला . करिनाचे प्रेग्नेंसी फोटोशूटही फार चर्चेत आले होते . बेबी बंपसह तिने रॅम्प वॉकही केला होता ."
sports,"क्रिकेटच्या मैदानात प्रतिस्पर्धी खेळाडूंमध्ये उडणारे खटके आपण आजवर पाहिले असले तरी मैदानाबाहेर खेळाडूंमध्ये असणारी मैत्रीची उदारणंही खूप आहेत . सामना सुरू असताना किंवा पॅव्हेलियनमध्ये परतत असताना प्रतिस्पर्धी खेळाडूंमध्ये रंगणाऱ्या गप्पांतून आपल्याला त्यांच्यातील मैत्री दिसून येते . तर सोशल मीडियाच्या माध्यमातूनही खेळाडूंमध्ये असणारी मैत्री आपल्याला दिसून येते . अथक प्रयत्नांच्या जोरावर संकटांवर मात करण्याची वृत्ती ठेवणाऱ्या युवराज सिंगने नुकतेच आयपीएल सामन्यादरम्यान त्याच्यातील ‘माणुसकी’चे दर्शन घडवले . दिल्ली डेअरडेव्हिल्सविरुद्धच्या सामन्यात युवीने कोणताही कमीपणा न बाळगता प्रतिस्पर्धी संघाचा फलंदाज ऋषभ पंत याच्या बुटाची लेस बांधण्यासाठी मदत केली . हैदराबादच्या १८६ धावांच्या आव्हानाचा पाठलाग करताना ऋषभ पंत तिसऱ्या क्रमांकावर फलंदाजीला उतरला होता . दरम्यान , ऋषभ पंतच्या बुटाची लेस सुटल्याने त्याला धाव घेताना अडचण निर्माण झाली . पायाला पॅड बांधलेले असल्यामुळे लेस बांधणे शक्य नसल्याने ऋषभने पॅव्हेलियनमध्ये आपल्या सहकारी खेळाडूंना मदतीचे आवाहन केले . पण दिल्लीचा खेळाडू मैदानात येण्याच्या आत युवराजने पुढाकार घेऊन ऋषभच्या बुटाची लेस बांधून दिली . युवराजच्या या ‘माणुसकी’ची फ्रेम फोटोग्राफर्सने कॅमेरात कैद केली . सोशल मीडियावर युवीचा हा फोटो चांगलाच व्हायरल झाला आणि त्याच्यावर कौतुकाचा वर्षाव सुरू झाला . खरंतर याच सामन्यात युवराजने नाबाद ७० धावांची वादळी खेळी साकारून संघाला १८६ धावांपर्यंत पोहोचवले होते . पण युवीची ही खेळी वाया गेली . दिल्लीने हैदराबादचे आव्हान ५ विकेट्स राखून गाठले . हैदराबादने सामना गमावला असला तरी युवराजने मात्र उपस्थितांची मनं जिंकली . क्रिकेटवीर सचिन तेंडुलकरनेही युवीचे कौतुक केले . ”युवराज नेहमी सर्वांचे मन जिंकतो . नेहमी सर्वांच्या मदतीसाठी तो तयार असतो . खिलाडूवृत्तीचे हे सर्वोत्तम उदारण आहे . ” , असे ट्विट सचिनने केले ."
sports,"वरिष्ठ गटाच्या राष्ट्रीय खो - खो स्पर्धेत महिलांच्या विभागात महाराष्ट्राने विजेतेपद आपल्याकडे राखण्याची परंपरा कायम राखली ; तर पुरुष विभागात महाराष्ट्राच्या पुरुष संघाला पुन्हा एकदा उपविजेतेपदावर समाधान मानावे लागले . त्यांना पारंपरिक प्रतिस्पर्धी रेल्वेकडून एका गुणाने निसटता पराभव पत्करावा लागला . या स्पर्धेत रेल्वेचा अमित पाटील ‘एकलव्य’ , तर महाराष्ट्राची प्रियंका भोपी ‘राणी लक्ष्मीबाई’ पुरस्काराची मानकरी ठरली . महाराष्ट्राच्या महिलांनी सलग चौथ्यांदा विजेतेपद पटकावले . महाराष्ट्राच्या महिलांना २१व्यांदा राष्ट्रीय विजेतेपद मिळविले . रेल्वेचे हे आठवे , तर सलग दुसरे विजेतेपद ठरले . पुरुष गटातील सामना केवळ नावापुरता दोन संघांत खेळवला जातो . प्रतिस्पर्धी दोन संघ असले , तरी मैदानावर महाराष्ट्राचेच खेळाडू खेळत असतात . त्यामुळे विजेतेपदाची वेगळीच चुरस प्रत्येक वेळेस दिसून येते . या वेळेसही अंतिम सामना चुरशीने झाला . महाराष्ट्राच्या खेळाडूंचे प्रयत्न अगदी थोडक्यात कमी पडले . त्यांना १७ - १६ असा एका गुणाने पराभव पत्करावा लागला . उत्तरार्धात महाराष्ट्राच्या मुलांनी चांगली कामगिरी केली . मात्र , विश्रांतीला ( ८ - ९ ) राहिलेली एका गुणाची पिछाडी त्यांना महागात पडली . रेल्वेकडून दीपेश मोरे ( २ मिनिट , २ . ५० मिनीट आणि २ गडी ) , मिलिंद चावरेकर ( दोन्ही डावांत प्रत्येकी १ मिनीट आणि ४ गडी ) यांची अष्टपैलू ; तर अमित पाटीलची ( ३ गडी ) आक्रमक कामगिरी निर्णायक ठरली . महाराष्ट्राकडून हर्षद हातणकर , महेश शिंदे यांचा बचाव भक्कम राहिला . ऋषिकेश मुर्चावडे , प्रतीक वाईकर , सुरेश सावंत यांच्या आक्रमणाची त्यांना सुरेख साथ मिळाली . महाराष्ट्राच्या महिलांनी विजेतेपद राखताना भारतीय एअरपोर्ट ॲथॉरिटी संघाचा प्रतिकार एकाच गुणाने परतवून लावला . अधिक बचावात्मक झालेल्या सामन्यात महाराष्ट्राच्या महिलांनादेखील विश्रांतीची ( ३ - २ ) आघाडी निर्णायक ठरली . महाराष्ट्राची प्रियंका भोपीच विजयाची खरी शिल्पकार ठरली . तिने पहिल्या डावात ३ , तर दुसऱ्या डावात ४ . १० मिनिटे बचाव करून प्रतिस्पर्ध्यांच्या आक्रमकांसमोर तगडे आव्हान उभे केले होते . ऐश्वर्या सावंत ( ४ . ४० मिनिटे , २ . ४० मिनिटे आणि २ गडी ) आणि कविता घाणेकर , काजल भोर , अपेक्षा सुतार यांची तिला सुरेख साथ मिळाली . एअरपोर्टकडून पौर्णिमा सकपाळ , एम . वीणा , सारिका काळे यांचा खेळ उल्लेखनीय झाला ."
sports,"जर्मनीचे माजी खेळाडू आणि मार्गदर्शक जर्गन क्लिन्समन यांची सोमवारी अमेरिकेच्या प्रशिक्षक पदावरून हकालपट्टी करण्यात आली आहे . २०१८च्या फिफा विश्वचषक फुटबॉल स्पध्रेच्या पात्रता फेरीचे दोन सामने संघाने गमावल्यामुळे त्यांच्यावर ही कारवाई करण्यात आली आहे . १९९०मध्ये जर्मनीच्या विश्वविजेतेपदात क्लिन्समन यांनी महत्त्वाची भूमिका बजावली होती . ५२ वर्षीय क्लिन्समन यांनी २०११पासून अमेरिकेच्या प्रशिक्षक पदाची धुरा सांभाळली होती . नव्या प्रशिक्षकाची तरतूद न करताच अमेरिकन फुटबॉल महासंघाचे अध्यक्ष सुनील गुलाटी यांनी हा गंभीर निर्णय जाहीर केला . विश्वचषक पात्रतेचा पुढील सामना अमेरिकेला मार्चमध्ये खेळायचा आहे . ‘‘रशियामध्ये २०१८ला होणाऱ्या विश्वचषक स्पध्रेला आम्ही पात्र ठरू , याची आम्हाला खात्री आहे . पुढील सामन्यासाठी अवधी असल्याने संघबांधणीसाठी वेळ मिळेल . गेली पाच वर्षे जर्गन यांनी संघासाठी घेतलेली मेहनती आणि बांधिलकीबद्दल संघटना त्यांची आभारी आहे , ’’ असे गुलाटी यांनी सांगितले . बॉब बॅड्रली यांची हकालपट्टी केल्यानंतर क्लिन्समन यांनी २९ जुलै २०११ या दिवशी अमेरिकेच्या प्रशिक्षकपदाची धुरा सांभाळली . त्यांच्या कारकीर्दीत संघाने ५५ सामने जिंकले , २७ हरले , तर १६ सामने बरोबरीत सुटले . क्लिन्समन यांच्या मार्गदर्शनाखाली २०१३ हे वर्ष अमेरिकेसाठी यशस्वी ठरले होते . त्या वर्षी अमेरिकेने सलग १२ सामने जिंकले होते . अमेरिकेच्या इतिहासातील ती एक सर्वोत्तम कामगिरी नोंदली गेली . २०१५च्या सुवर्ण चषक स्पध्रेत अमेरिकेला चौथ्या स्थानावर समाधान मानावे लागले . याशिवाय २०१७च्या महासंघ चषक स्पध्रेच्या पात्रता सामन्यात मेक्सिकोकडून त्यांनी हार पत्करली . या महिन्याच्या पूर्वार्धात विश्वचषक पात्रता फेरीत परंपरागत प्रतिस्पर्धी मेक्सिकोने २ - १ अशा फरकाने आणि कोस्टा रिकाने ४ - ० असा त्यांचा पाडाव केला ."
sports,"पदार्पणात उल्लेखनीय कामगिरी करणाऱ्या नायजरचे उपउपांत्यपूर्व फेरीत आव्हान संपुष्टात आफ्रिकन देशांमधील फुटबॉल कौशल्याचा आस्वाद घेण्याची संधी घाना आणि नायजर यांच्याविरुद्धच्या लढतीतून नवी मुंबईकरांना मिळाली . चेंडूवरील ताबा राखण्याची कला , परंतु त्याचवेळी प्रतिस्पर्धी संघाचे संरक्षण भेदून आक्रमण करण्याच्या रणनीतीने प्रेक्षकांना खिळवून ठेवले . कुमार विश्वचषक फुटबॉल स्पर्धेतील दोन जेतेपद नावावर असलेल्या घानाने अखेरीस वरचढ खेळाच्या जोरावर २ - ० असा विजय मिळवला . उपांत्यपूर्व फेरीत त्यांच्यासमोर गतउपविजेत्या आणि आफ्रिका खंडातीलच माली संघाचे आव्हान असणार आहे . त्यामुळे आणखी एका ‘आफ्रिकन डर्बी’ची मेजवानी गुवाहाटीमधील फुटबॉल प्रेमींसाठी असणार आहे . साखळी फेरीत ब्राझील आणि स्पेन या मातब्बर संघांविरुद्ध खेळून परिपक्व झालेल्या नायजरने पहिली काही मिनिटे माजी विजेत्यांना चांगलीच टक्कर दिली . आफ्रिकेचे फुटबॉल म्हणजे आक्रमक खेळ आणि गोलवर्षांव , हे समीकरण . मात्र यावेळी उभय संघानी अतिआक्रमक खेळ न करता चेंडूवर सर्वाधिक ताबा मिळवण्यावर भर देण्याचे ठरवले . सुरुवातीला संथ वाटणाऱ्या या लढतीत प्रेक्षकांच्या वाढत्या उपस्थितीबरोबर रंग चढत गेला . घानाचे खेळाडू छोटे - छोटे पास देत चेंडू आपल्याकडे खेळता ठेवत होते . त्याचवेळी नायजरच्या बचावफळीला बेसावध करून पेनल्टी क्षेत्रात ते शिरकावही करत होते . मात्र , त्यांना इतका आटापीटा करूनही गोल करण्यात यश काही मिळत नव्हते . पहिल्या सत्रात घानाचा खेळ प्रभावी झाला . वारंवार गोल करण्याच्या संधी निर्माण करण्याचे त्यांचे कसब पदार्पणवीर नायजरला अचंबित करत होते . गोल करण्याच्या १३ प्रयत्नांपैकी त्यांना एकही यश मिळवता आले नाही आणि याचे श्रेय नायजरच्या बचावपटूंना नक्की द्यावे लागेल . नायजरकडून पहिल्या ४५ मिनिटांत गोल करण्याचा एकच प्रयत्न झाला . पहिल्या सत्रातील भरपाई वेळेच्या अखेरच्या क्षणाला फारुक इड्रीसाने पेनल्टी क्षेत्रात घानाच्या एरिक आयीआहला पाडले आणि पंचांनी त्वरित पेनल्टी स्पॉट किकचा इशारा दिला . त्यावर कोणतिही चूक न करताना एरिकने घानाचे खाते उघडले . मध्यंतरानंतर घानाकडून वेळकाढूपणा सुरू झाला . खेळाडू वारंवार मैदानावर दुखापत झाली म्हणून वेळ घालवत होते . नायजर दुसऱ्या सत्रात आक्रमणाची धार तीव्र करेल असा अंदाजही फोल ठरला . त्यांना चेंडूवर अधिक काळ ताबा राखताच येत नव्हता . अनकेदा पेनल्टी क्षेत्रापर्यंत पोहचूनही आक्रमणपटूला चेंडू पास करण्यासाठी सहकारी खेळाडू शोधावा लागत होता . त्यामुळे त्यांच्या प्रयत्नांना अंतिम स्वरुप मिळत नव्हते . दुसऱ्या सत्रातही त्यांच्याकडून गोल करण्याचे केवळ तीनच प्रयत्न झाले , तर घानाने १० प्रयत्न केले . ८६व्या मिनिटाला घानाला आणखी एक पेनल्टी स्पॉट किक मिळाली , परंतु यावेळी एरिकला गोल करण्यात अपयश आले . नायजरचा गोलरक्षक खालेद लवालीने डाव्या बाजूला झेप घेत एरिकने टोलावलेला चेंडू अडवला . त्याच्या या यशस्वी प्रयत्नानंतर नायजरच्या खेळाडूंनी मैदानावर जल्लोष करण्यास सुरुवात केली . मात्र , त्यांचा हा आनंद फार काळ टिकला नाही . चार मिनिटानंतर मोहम्मद इड्रिसने कॉर्नरवरुन दिलेल्या पासवर बदली खेळाडू रिचर्ड डॅन्सोने ३० यार्डवरून चेंडू गोलजाळीच्या दिशेने टोलावला . यावेळी खालेदला चेंडूच्या वेगाचा अंदाज बांधता आला नाही आणि घानाने २ - ० अशी निर्णायक आघाडी घेतली . सहा मिनिटांच्या भरपाई वेळेच्या अखेरच्या सेकंदात नायजरकडून प्रयत्न झाला , पण त्यांनी गोलची पाटी कोरीच राहिली . भारतासमोरील आव्हान खडतरच होते ‘अ’ गटात भारताने ज्या प्रतिस्पर्धी संघांचा सामना केला , त्यापैकी घाना आणि अमेरिका यांनी उपांत्यपूर्व फेरीत प्रवेश केला . यावरून भारतासमोरील आव्हान किती खडतर होते , याचा अंदाज बांधता येईल . त्यामुळे भारतीय खेळाडूंवर होत असलेला कौतुकाचा वर्षांव हा योग्य असल्याचा सूर उमटत होता . गोल करण्याच्या अनेक संधी निर्माण करूनही यश मिळवता आले नाही , ही चिंतेची बाब आहे . त्यावर आम्ही मेहनत घेणार आहोत . मात्र आजच्या खेळाने समाधानी आहे . पेनल्टी स्पॉट किकमुळे आमचे मनोबल उंचावले . पुढील लढत मालीविरुद्ध आहे आणि आम्हाला एकमेकांचा खेळ चांगलाच माहीत आहे . – सॅम्युएल फॅबीन , घानाचे प्रशिक्षक बचावामधील उणिवांचा आम्हाला फटका बसला , पण पहिल्याच प्रयत्नात इथपर्यंत मजल मारल्याने आम्ही समाधानी आहोत . गोलरक्षक खालीदने त्याची भूमिका चोख बजावली . या स्पर्धेची पात्रता मिळवणे हीच आमच्यासाठी ऐतिहासिक कामगिरी होती . त्याही पलीकडे जाऊन आम्ही उपउपांत्यपूर्व फेरीत प्रवेश केला . – इस्माईल टिएमोको , नायजरचे प्रशिक्षक"
sports,"कोहलीचे स्पर्धेतील चौथे शतक ; ८०० धावांचा नवा विक्रम ; पंजाबपुढे २१२ धावांचे आव्हान विराट कोहली हा असा एक अद्वितीय खेळाडू आहे की ज्याच्यावर कसलाही परीणाम होत नाही . प्रतिस्पध्र्याचा नाही , गोलंदाजांचा नाही पावसाची आणि ओल्या खेळपट्टीचीही नाही आणि दुखापतीची तर नाहीच नाही . सामन्यापूर्वी कोहलीच्या डाव्या बोटाला दुखापत झाली होती , पण त्याची तमा न बाळगता कोलहीने फटक्यांची अतिषबाजी करत स्पर्धेतील चौथे शतक झळकावले , त्याचबरोबर आयपीएलमध्ये एका हंगामात ८०० धावांचा विक्रमही त्याने रचला . पावसाच्या व्यत्ययामुळे सामन्याची दहा षटके वाया गेली असली त्यानंतर मैदानात कोहली बरसला . त्याच्या धावांच्या पावसात बंगळुरुचे चाहते चिंब भिजून गेले . त्याच्या या शतकी खेळीच्या जोरावर रॉयल चॅलेंजर्स बंगळुरुने किंग्ज इलेव्हन पंजाबपुढे १५ षटकांत २११ धावांचा डोंगर रचला . पावसामुळे या सामन्याच्या भवितव्याबाबत प्रश्नचिन्ह उपस्थित करण्यात येत होते . पण वाऊस थांबल्यावर मैदानावरील कर्मचाऱ्यांनी प्रयत्नांची शिकस्त करत सामना सुरु केला . पावसामुळे खेळपट्टी ओली झाली होती तर मैदान निसरडे झाले होते . त्यामुळे नाणेफक जिंकत पंजाबने बंगळुरुला प्रथम फलंदाजीसाठी पाचारण केले . कमीत धावांमध्ये बंगळुरुला बाद करण्याचे स्वप्न पंजाबचा संघ बघत होता . पण त्यांच्या स्वप्नांना ख्रिस गेल आणि कोहली यांनी सुरुंग लावला . कोहलीने पहिल्याच चेंडूवर चौकार वसूल करत आपले इरादे स्पष्ट केले होते . दुसऱ्या बाजूने गेल संयतपणे फलंदाजी करत होता . कायले अॅबॉटच्या चौथ्या षटकात गेलने फटकेबाजीला सुरुवात केली आणि त्यानंतर या दोघांनीही पंजाबच्या गोलंदाजीची पिसे काढली . चेंडू आणि सीमारेषा यांच्या नात्याची वीण या दोघांनी घट्ट केली . कधी कोहली , तर कधी गेल पंजाबच्या गोलंदाजीवर तुटून पडत होते . पंजाबच्या प्रत्येक गोलंदाजाच्या चेंडूला मैदानाचा कोपरा दाखवला होता . मोठे फटके मारण्याच्या नादात गेल बाद झाला , पण त्याने फक्त ३२ चेंडूंमध्ये चार चौकार आणि आठ षटकारांच्या जोरावर ७३ धावांची धडाकेबाज खेळी साकारली . गेल बाद झाल्यावर कोहलीच्या धावांचा ओघ आटला नाही , उलट त्याने दुपटीने पंजाबच्या गोलंदाजांवर प्रहार करायला सुरुवात केली . संदीप शर्माच्या चौदाव्या षटकातील तिसऱ्या चेंडूवर चौकार वसूल करत त्याने स्पर्धेतील चौथे शतक झळकावले . पण याच षटकाच्या अखेरच्या चेंडूवर मोठा फटका मारण्याच्या नादात तो बाद झाला . कोहलीने फक्त ५० चेंडूंत १२ चौकार आणि आठ षटकारांच्या जोरावर ११३ धावांची झंझावाती खेळी साकारली . यावेळी कोहलीने ९६ धावा या २० चेंडूंमध्ये फक्त चौकार आणि षटकारांच्या जोरावर वसूल केल्या . संक्षिप्त धावफलक रॉयल चॅलेंजर्स बंगळुरु : १५ षटकांत ३ बाद २११ ( विराट कोहली ११३ , ख्रिस गेल ७३ ; संदीप शर्मा १ / २९ ) वि . किंग्ज इलेव्हन पंजाब . ( धावपलक अपूर्ण )"
entertainment,"‘बाहुबली २’ चित्रपट जगभरात सर्वत्र आपली छाप पाडत असल्याचे चित्र आहे . जगभरातील सर्वच लोक या चित्रपटाच्या प्रेमात पडले आहेत . नेपाळमधील बॉक्स ऑफिसवरही ‘बाहुबली २’ने दमदार कमाई केल्याचे वृत्त नुकतेच येऊन गेले होते . नेपाळमधील ‘छक्का पंजा’ या चित्रपटालाही त्याने कमाईत मागे टाकले आहे . त्यानंतर आता पाकिस्तानमध्येही एसएस राजामौलीच्या या चित्रपटाला समीक्षकांची पसंती मिळाली आहे . ‘डेक्कन क्रोनिकल’ वेबसाईटने दिलेल्या माहितीनुसार ‘बाहुबली २’ ने पाकिस्तानमध्ये ४ . ५ कोटी रुपयांची कमाई केली आहे . तसेच , तेथे जवळपास १०० चित्रपटगृहांमध्ये प्रभासचा हा चित्रपट दाखवला जातोय . पाकिस्तानमधील वितरक अमजद रशिद यांनी म्हटले की , यामध्ये जरी पौराणिक आणि हिंदू परंपरा काही प्रमाणात दाखवण्यात आल्या असल्या तरी खासकरुन सिंगल स्क्रिनवर चित्रपटाला चांगला प्रतिसाद मिळतोय . यातील वीएफएक्स आणि अॅक्शन सिन्सने प्रेक्षकांना भुरळ पाडली आहे . इतकेच नव्हे तर , पाकिस्तानी सेन्सॉर बोर्डाने कोणतीही कात्री न लावता चित्रपटाला प्रदर्शित होण्यासाठी हिरवा कंदील दिला . चित्रपटात कोणतेही आक्षेपार्ह दृश्य नव्हते त्यामुळे त्यातील एकही दृश्य काढण्यात आलेले नाही , असेही रशिद म्हणाले . ‘बाहुबली द बिगनिंग’ आणि ‘बाहुबली द कन्क्लुजन’ मधील अमरेंद्र बाहुबली व महेंद्र बाहुबलीच्या भूमिकेमुळे अभिनेता प्रभास मोठा स्टार बनला आहे . केवळ भारतातच नाही तर परदेशातही त्याचे चाहते निर्माण झाले आहेत . सध्या मुलींच्या हृदयावर कोणी राज्य करत असेल तर तो प्रभास आहे . प्रभासला चक्क सहा हजार मुलींचे लग्नासाठी प्रस्तावही आले होते . मात्र , त्याने ते नम्रपणे नाकारले . त्याच्या आयुष्यात एक मुलगी असून , तो लवकरच तिच्याशी लग्न करणार असल्याचे म्हटले जातेय . प्रभासव्यतिरीक्त चित्रपटात राणा डग्गुबती , अनुष्का शेट्टी , तमन्ना भाटिया , सत्यराज , नसिर , रम्या कृष्णन यांच्याही मुख्य भूमिका आहेत ."
entertainment,"कॉमेडियन भारती सिंग आणि तिचा प्रियकर हर्ष लिंबाचिया यांनी काही महिन्यांपूर्वीच त्यांच्या नात्याला एक नवे वळण देण्याचा निर्णय घेतला . तीन महिन्यांपूर्वीच भारतीने इन्स्टाग्राम अकाऊंटवर फोटो शेअर करत हर्षसोबत आपला रोका झाल्याचे सांगितले . ‘हे काही संस्मरणीय क्षण आहेत’ , असे म्हणत तिने त्या फोटोला कॅप्शनही दिले होते . आता हे प्रेमीयुगुल विवाहबंधनात अडकण्यास सज्ज झाले असून , येत्या डिसेंबरमध्ये ते लग्न करतील . नुकतेच त्यांनी प्री - वेडिंग फोटोशूटही केले . वाचा : … म्हणून एकता कपूर सनी लिओनीवर नाराज हर्ष लिंबाचिया , भारतीच्या टेलिव्हिजन शोसाठी लेखन करतो . या दोघांमुळे आता टेलिव्हिजनवरील सेलिब्रिटी कपल्सच्या नावांच्या यादीत आणखी एका जोडप्याच्या नावाचा समावेश झाला आहे . त्यामुळे सोशल मीडियावर बऱ्यापैकी सक्रिय असणारी ही कॉमेडियन तिच्या लग्नाची तारीख कधी ठरवते याबद्दलच चाहत्यांमध्ये उत्सुकताही पाहायला मिळतेय . ‘टाइम्स’ला दिलेल्या मुलाखतीत भारती म्हणाली की , ‘सर्वसामान्य मुलींप्रमाणे माझेही मोठ्या थाटामाटात लग्न व्हावे असे मला वाटते . लग्नामध्ये मेहंदी , संगीत यांसारख्या ज्या विधी केल्या जाणार त्यासाठी मी जास्तच उत्साही आहे . आम्ही लग्नासाठी ३० नोव्हेंबर , ३ आणि ६ डिसेंबर या तीन तारखा सध्या काढल्या आहेत . यापैकी एक तारीख आम्ही निश्चित करू . आमचे संपूर्ण कुटुंब आणि मित्रमंडळी यांना सोयीस्कर अशी तारीख ठरवण्यात येईल . जेणेकरून , सर्वच आमच्या लग्नाला उपस्थित राहतील . ’ इतकेच नव्हे तर भारतीने लग्नाला लाल किंवा गुलाबी रंगाचा लेहेंगा घालण्याचे ठरवले असून , हर्ष तिला तो घेऊन देईल . वाचा : मल्टिप्लेक्सच्या आडमुठेपणामुळे ‘या’ निर्मात्यांची उद्धव ठाकरेंकडे धाव ‘हर्ष हा खूप साधा आहे . त्याला लग्नांमध्ये होणारा आवाज अजिबात आवडत नाही . साध्या पद्धतीने लग्न करण्यावर त्याचा विश्वास आहे . पण माझा स्वभाव मात्र पूर्ण विरुद्ध आहे . मला या सगळ्या गोष्टी फार आवडतात . शेवटी माझे ऐकण्याशिवाय त्याच्याकडे दुसरा पर्यायच उरला नाही कारण मी त्याची होणारी बायको आहे’ , असेही ती एकदा म्हणालेली ."
entertainment,"पुणे : विक्रम फडणीस हे नाव फॅशन इंड़स्ट्रीसाठी नवं नाही . गेली अनेक वर्ष हिंदीत काम करणार्या विक्रम यांनी दिग्दर्शनात पदार्पण करण्यासाठी मराठी सिनेमा निवडला . याचा विषयही निवडताना दिग्दर्शकाने चौकोनी कुटुंब निवडलं . सुबोध भावे , मुक्ता बर्वे , मीना नाईक यांच्यासह सोनाली खरे , तृष्णिका शिंदे , निष्ठा वैद्य यांच्या या सिनेमात मुख्य भूमिका आहेत . ई सकाळच्या या व्यासपीठावर कघी नव्हे तो लाईव्ह रिव्ह्यूचा प्रयोग पहिल्यांदा करण्यात आला . या रिव्ह्यूमध्ये कलाकारांनाही सहभागी होता येतं . यावेळी ह्रदयांतरचा रिव्ह्यू करताना सिनेमाच्या कलाकार दिग्दर्शकांना उपस्थित राहता आलं नाही . व्हिडीओ रिव्ह्यु प्रत्येक माणसाची आपली अशी प्रायोरिटी ठरलेली असते . रोजच्या दिनक्रमामध्ये या प्रायोरिटीज बदलत असतात . खरंतर त्या बदलल्या पाहिजेत . पण संपूर्ण दिवस जेव्हा कुटुंबातल्या कर्त्या माणसाला केवळ आपला उद्योग महत्वाचा वाटू लागतो , त्यावेळी मात्र गाडी हालू लागते . कारण पत्नी , मुलं यांचा विचार त्याच्याकडून दुय्यम होऊ लागतो . मग तंटे वाढतात . नवरा बायकोच्या नात्याला ग्रहण लागू लागतं . यात मुलंही होरपळतात . अशी स्थिती थोड्या फार फरकाने सगळ्या कुटुंबात असते . असा सगळा प्रकार चालू असताना , अचानक एक संकटाची मोठी लाट या कुटुंबासमोर येेते , आणि ती परिस्थिती सगळ्यांच्या प्रायोरिटीज बदलते . त्यातून तयार होणारा हा सिनेमा आहे . लाईव्ह रिव्ह्यू पाहताना या सिनेमातली गंमत आणखी समजेल . विक्रम फडणीस यांच्या दिग्दर्शनाची ही पहिलीच खेप आहे . या पहिल्याच प्रयत्नात त्यांनी अत्यंत महत्वाचा पण हळूवार , निरागस विषय हाताळला आहे . सुबोध भावे आणि मुक्ता बर्वे यांनी तर आपल्या अभिनयाने या सिनेमाचा स्तर कमालीचा उंचावला आहे . सिनेमातले अनेक प्रसंग पाहताना डोळ्यांच्या कडा ओलावतात . एकूणात , ह्रदयांतर हा एक अत्यंत भावनिक प्रवास आहे . तो शोकात्म नाही . जगण्याची उमेद देणारा आहे . उगाच टपोरीगिरी करायला हा सिनेमा पाहणार्यांनो हा सिनेमा तुमच्यासाठी नाही . पण काहीतरी वेगळं कौंटुंबिक मूल्य असणारं असं पाहायचं असेल तर हा सिनेमा आपलं चांगलं रंजन करू शकेल . विक्रम फडणीस यांनी पहिल्याच प्रयत्नात केलेल्या कौतुकास्पद कामगिरीला ई सकाळचे 4 चीअर्स ."
entertainment,"बॉलिवूडची ‘क्वीन’ कंगणा रणौत भगवान शंकराचा आशीर्वाद घेण्यासाठी कोईंबतूरमधील आदिशक्ती आश्रमात पोहोचली . ईशा फांऊडेशनच्या आश्रमात कंगनानं काही वेळ व्यतित केला . कंगनाच्या इन्स्टाग्राम अकाऊंटवरून याचे काही फोटो शेअर करण्यात आले आहेत . शिवाच्या पिंडीसमोर नतमस्तक होत कंगनानं भगवान शिवाचे आशीर्वाद घेतले . कंगनाचा बिग बजेट चित्रपट ‘मणिकर्णिका : द क्वीन ऑफ झांशी’ पुढील वर्षी प्रदर्शित होत आहे . या चित्रपटाचं चित्रिकरण सध्या सुरू आहे . तर दुसरीकडे कंगनाचा ‘मेंटल है क्या’ हा चित्रपटदेखील प्रदर्शित होत आहे . या चित्रपटाचं चित्रिकरण कंगनानं लंडनमध्ये पूर्ण केलं . हे दोन्ही चित्रपट कंगनासाठी खूप महत्त्वाचे ठरणार आहे . ‘क्वीन’च्या यशानंतर कंगनाचा ‘सिमरण’ बॉक्स ऑफिसवर आला मात्र या चित्रपटाला प्रेक्षकांचा म्हणावा तितका प्रतिसाद लाभला नाही . त्यामुळे ‘मणिकर्णिका . . ’ आणि ‘मेंटल है क्या’ दोन्ही चित्रपट तिच्यासाठी तितकेच महत्त्वाचे ठरणार आहेत . पण त्याआधी कंगनानं शिवाचे आशीर्वाद घेत , शांततेत काही काळ या आश्रमात व्यतीत केला ."
lifestyle,"उपवासामध्ये साबुदाण्याची खिचडी , भगर , फळे खाऊन कंटाळा यायला लागतो . मग उपवासाला वेगळे पदार्थ काय करायचे असा प्रश्न घरातील महिलांना पडतो . ८ दिवसांत काही वेगळे पदार्थही करुन झालेले असतात . पौष्टीक आणि अगदी कमी वेळात होईल असा एक हटके पदार्थ… साहित्य : दोन वाटी राजगिरा पीठ , जिरेपूड दोन चिमटी , चवीपुरते तिखट , मीठ , एक लहान चमचा मोहन , थोडेसे आले वाटण , तूप कृती : तूप सोडून इतर सर्व जिन्नस एकत्रित चांगले मळून घ्या . हे पीठ थोडा वेळ भिजू द्या . कढईत तूप गरम करा . पिठाच्या लहान लहान पुऱ्या लाटून किंवा हातावर थापून तळून घ्या . उपवासाच्या चटणी बरोबर किंवा दह्याबरोबर गरम पुऱ्या अतिशय चविष्ट लागतात ."
lifestyle,"अनुवांशिक लठ्ठपणाचा उपचार करणारे औषध संशोधकांना आढळले असून यामुळे व्यक्तीच्या भुकेवर नियंत्रण ठेवून त्याचे वजन कमी करता येणार आहे . लठ्ठपणा असलेल्या लोकांपैकी दोन ते सहा टक्के लोकांच्या भुकेच्या जनुकांमध्ये उत्परिवर्तन होते . यामुळे त्यांच्यामध्ये लठ्ठपणा विकसित होण्याची अधिक शक्यता असते . याला मोनोजेनिक लठ्ठपणादेखील म्हटले जाते . अशा प्रकारचा लठ्ठपणा असलेले लोक सद्यःस्थितीत उपलब्ध असणाऱ्या उपचारांना चांगल्या प्रकारे प्रतिसाद देत नाहीत . आहारावर नियंत्रण आणि शस्त्रक्रियेमुळे या लोकांचे वजन कमी करण्यात मदत होते , मात्र त्यांना वजनावर नियंत्रण ठेवता येत नसल्याने याचे दीर्घकालीन प्रभाव चांगले नाहीत . अनुवांशिक लठ्ठपणा असणारे लोक लिराग्लुटाइड या औषधाच्या मदतीने वजन कमी करू शकत असल्याचे डेन्मार्कमधील कोपेनहेगन विद्यापीठातील संशोधकांना आढळले आहे . हे औषध ‘जीएलपी - १’ या भुकेवर आळा घालणाऱ्या संप्रेरकामध्ये बदल करून तयार करण्यात आले आहे . यामुळे लठ्ठ लोकांना जास्त भूक लागत नसून चार महिन्यांच्या आत त्यांच्या एकूण वजनाच्या सहा टक्के वजन कमी करू शकतात . साइन सोरेनसन टोरेकोव यांनी सांगितले . हा अभ्यास ‘सेल मेटाबॉलिस्म’ या नियतकालिकात प्रसिद्ध करण्यात आला आहे . संशोधकांनी रोगजन्य म्युटेशनमुळे लठ्ठपणा झालेल्या १४ आणि कोणत्याही प्रकारचे म्युटेशन न होता लठ्ठपणा झालेल्या २८ लोकांचा अभ्यास केला . या दोन्ही गटांना एकाच प्रकारचा आहार देण्यात आला त्याचप्रमाणे त्यांच्यावर एकसारखे औषधोपचार करण्यात आले . या वेळी मोनोजेनिक लठ्ठपणा असणाऱ्यांनी चार महिन्यांत सात किलो वजन घटवले ."
entertainment,"मराठी चित्रपटसृष्टीमध्ये सध्या नवनवीन कलाकार पदार्पण करत असून दिप्ती धोत्रे असंच एक नाव आहे . मराठी चित्रपटसृष्टीत नव्याने पदार्पण केलेल्या दिप्तीने आतापर्यंत काही चित्रपटांमध्ये काम केलं असून तिचा अभिनय प्रेक्षकांच्या पसंतीत उतरत आहे . ‘डोंब’ , ‘धारा ३०२’ या चित्रपटातील छोट्याशा भूमिकांनंतर महेश मांजरेकर दिग्दर्शित ‘मी शिवाजी पार्क’ आणि नुकत्याच प्रदर्शित झालेल्या ‘मुळशी पॅटर्न’ मधून तिने सर्वांचे लक्ष वेधून घेतलं आहे . त्यामुळे दिप्तीने चित्रपटसृष्टीमध्ये तिचं स्थान निर्माण करण्यास सुरुवात केल्याचं पाहायला मिळत आहे . ‘मला लहानपणापासूनच अभिनयाची आवड होती आणि या क्षेत्राबद्दल आकर्षणही होते , याच ओढीने मनोरंजन क्षेत्रात पदार्पण केले . सुरुवातीला एडिटर म्हणून काम केल्यानंतर अभिनयाची संधी चालून आली . वेगवेगळ्या चित्रपटांतून मला वैविध्यपूर्ण भूमिका साकारायला मिळणं ही माझ्यासाठी खरंच मोठी अचिव्हमेंट आहे . मला विश्वास आहे की , मी साकारत असलेल्या भूमिका प्रेक्षकांना नक्कीच आवडतील , असं दिप्ती म्हणाली . दरम्यान , दिप्ती लवकरच ‘सर्वनाम’ , ‘भोंगा’ , भिरकीट’ या आगामी चित्रपटांमध्ये महत्त्वपूर्ण भूमिकेत दिसणार आहे . तसेच आगामी ‘विठ्ठल’ चित्रपटातही तिच्या नृत्याची झलक प्रेक्षकांना पहायला मिळणार आहे . विशेष म्हणजे आणखी बऱ्याच चित्रपटांमध्ये दिप्तीच्या अभिनयाचे रंग दिसणार आहेत ."
lifestyle,"ऑफिसमध्ये एकाच जागेवर बसून काम करावे लागत असल्यामुळे सध्या अनेकांना आरोग्याच्या समस्यांना तोंड द्यावे लागते . यापैकी पोटाचा वाढता घेर किंवा स्थूलपणा हा अनेकांसाठी चिंतेचा विषय आहे . पुरूष आणि महिला दोघांनाही या समस्येचा सामना करावा लागतो . त्यामुळे बहुतांश लोक यावर काय उपाय करता येईल , याच्या शोधात असतात . पोटाचा घेर कमी करायचा असल्यास योग्य डाएट आणि व्यायाम आवश्यक असतो . रोजच्या धावपळीत या व्यायामालाही वेळ नाही अशी अनेकांची तक्रार असते . अशावेळी घरच्या घरी किंवा ऑफीसमध्ये थोडा वेळ काढून खुर्चीत बसून काही व्यायामप्रकार करता येतात . पाहूयात काय आहेत हे व्यायामप्रकार… चेअर रनिंग हा व्यायमप्रकार पोटावरची चरबी कमी कऱण्यासाठी अतिशय उपयुक्त असतो . खुर्चीत बसून पाय समोरच्या दिशेने ताणा . गुडघ्यातून उजवा पाय वर घ्या आणि डावा खांदा उजव्या गुडघ्यापाशी नेण्याचा प्रयत्न करा . त्यामुळे पोटाला ताण पडेल आणि पोटावरील चरबी कमी होण्यास मदत होईल . चेअर स्क्वाटस तुम्ही बसत असलेल्या खुर्चीच्या समोर उभे राहा . त्यानंतर तुम्ही खुर्चीवर बसता त्याप्रमाणे स्थिती घ्या . खुर्चीत खाली बसल्यासारखे करा . हात जमिनीला समांतर राहू द्या . पुन्हा उठा आणि पुन्हा बसल्यासारखे करा . असे किमान १५ वेळा केल्यास पोटाला चांगला व्यायाम होईल आणि तुमच्या पोटाचा घेर कमी होण्यास मदत होईल . चेअर क्रंचेस खुर्चीच्या टोकावर बसा . हात खुर्चीला धरुन ठेवा . पाय गुडघ्यातून जास्तीत जास्त वर आणण्याचा प्रयत्न करा . सुरुवातीला एक एक पाय वर आणा . नंतर दोन्ही पाय वर आणण्याचा प्रयत्न करा . ट्विस्ट पोटावरील चरबी कमी होण्यासाठी हा अतिशय महत्त्वाचा व्यायामप्रकार आहे . खुर्चीत बसल्यावर हात डोक्याच्या मागच्या बाजूला न्या . त्यानंतर उजव्या हाताचे कोपर डाव्या पायाच्या वर आणलेल्या गुडघ्याला लावण्याचा प्रयत्न करा . असेच दुसऱ्या बाजूने करा . हा व्यायामप्रकार १० वेळा ३ सेटसमध्ये करा . त्याचा नक्कीच फायदा होईल ."
sports,"कॅनडा खुली स्पर्धा जिंकणाऱ्या बी . साईप्रणीतसहित भारताच्या सहा पुरुष बॅडमिंटनपटूंनी अमेरिकन खुल्या ग्रां . प्रि . गोल्ड बॅडमिंटन स्पध्रेत विजयी सलामी नोंदवली आहे . गेल्याच आठवडय़ात कॅलगरी येथे आपल्या कारकीर्दीतील पहिलेवहिले ग्रां . प्रि . विजेतेपद जिंकण्याचे कर्तृत्व दाखवणाऱ्या साईप्रणीतने स्वीडनच्या हेन्री हर्सकेनेनचा २१ - १३ , २१ - १२ असा पराभव केला . साईप्रणीतची दुसऱ्या फेरीत कॅनडाच्या बी . आर . संकीर्थशी गाठ पडणार आहे . पाचव्या मानांकित एच . एस . प्रणॉयने अमेरिकेच्या कॅल्विन लिनचा २१ - ७ , २१ - ६ असा पराभव केला . तो पुढील फेरीत आर्यलडच्या जोशूआ मॅगीशी सामना करणार आहे . तसेच आरएमव्ही गुरुसाईदत्तने अमेरिकेच्या फिलिप्स जॅपला २१ - ८ , २१ - १३ असे नामोहरम केले . तो पुढील फेरी जपानच्या कझुमासा सकाईशी झुंजणार आहे . युवा प्रतुल जोशीने कॅनडाच्या केव्हिन बार्कमॅनचा २३ मिनिटांत २१ - १३ , २१ - १३ असा पराभव केला . तो चेक प्रजासत्ताकच्या मिला ल्युडिकशी सामना करणार आहे . याचप्रमाणे अनुभवी आनंद पवारने पेडेर सोंडालचा १७ मिनिटांत २१ - ७ , २१ - ७ असा सहज पराभव केला . दुसऱ्या फेरीत त्याची ऑस्ट्रियाच्या डेव्हिड ओबेरनॉस्टररशी लढत होणार आहे . चौथ्या मानांकित अजय जयरामला डेन्मार्कविरुद्धच्या जोआकिम पर्सनविरुद्धच्या लढतीत पुढे चाल देण्यात आली . तर के . श्रीकांतने ऑलिम्पिकच्या तयारीसाठी या स्पध्रेतून माघार घेतली आहे . हर्शिल दाणी या एकमेव भारतीय खेळाडूचे स्पध्रेतील आव्हान संपुष्टात आले . इस्रायलच्या मिशा झिल्बरमॅनने त्याचा २१ - १८ , २१ - १८ असा पराभव केला . गुरुवारी महिला एकेरीमध्ये भारताची रुत्विका शिवानी गड्डे जपानच्या अयुमी मिनेशी सामना करणार आहे , तर तन्वी लाड निकटे अलेजांड्रा सोटोमेयरशी झुंजणार आहे ."
sports,"भारतीय संघाचा कर्णधार विराट कोहली याने सध्या सुरू असलेल्या ऑस्ट्रेलियाविरुद्धच्या कसोटीत स्लेजिंग केल्यानंतर त्याने माझ्या मनातील आदर गमावला असल्याचे विधान ऑस्ट्रेलियाचे माजी यष्टीरक्षक इयान हिली यांनी केले . कोहलीने मैदानात ऑस्ट्रेलियाच्या खेळाडूंबद्दल अनादर बाळगला असून त्याने मैदानात आपला आक्रमकपणा कमी करण्याची गरज आहे . संघर्षाची वृत्ती बाळगल्याने कोहलीच्या संघातील खेळाडूंवरही याचा वाईट परिणाम होत आहे , अशे हिली म्हणाले . बंगळुरू कसोटीच्या दुसऱया दिवशी विराट कोहली आणि ऑस्ट्रेलियाचा कर्णधार स्टीव्ह स्मिथ यांच्यात खटके उडाले होते . विराट वारंवार स्लेजिंगचा प्रयत्न करत असल्याचे दिसून आले . याशिवाय , कोहलीने रेनशॉवरही वादग्रस्त टीप्पणी केली . याबाबत क्रिकेटविश्वात नाराजी व्यक्त केली जात असून कोहलीला आपल्या वागणुकीत बदल करण्याची गरज असल्याचे सांगितले जात आहे . कोहलीवर दबाव निर्माण झाल्याचे त्याच्या स्लेजिंगच्या प्रकरणावरून स्पष्ट दिसून आले . त्याने आपल्या प्रतिस्पर्धी खेळाडूंबद्दल मैदानात आदर बाळगायला हवा . कोहलीने स्मिथसोबत मैदानात केलेला प्रकार नक्कीच स्विकारार्ह नाही , असे हिले यांनी ऑस्ट्रेलियातील एका आकाशवाणीला दिलेल्या मुलाखतीत म्हटले . कोहलीसारखा फलंदाज मी आजवर पाहिला नव्हता . त्याची फिटनेस आणि प्रतिस्पर्धी खेळाडूंना सामोरे जाण्याची त्याची आक्रमक वृत्ती मला याआधी खूप आवडत होती . विशेषतः कोहली कर्णधार नसताना त्याच्या खेळी अफलातून होत्या . पण स्मिथसोबत कोहलीने केलेला प्रकार मला अजिबात आवडला नाही . मैदानात इतक्या घातक स्तरावर जाऊन स्लेजिंग करणे भारतीय संघासाठी धोकादायक आहे . त्यामुळे संघाचा कर्णधार म्हणून खेळाडूंवर तुम्हाला नियंत्रण ठेवणे कठीण होऊन बसते , असेही हिली म्हणाले ."
lifestyle,"आधार क्रमांक सर्व आर्थिक व्यवहारांशी संलग्न करावे असे आदेश मोदी सरकारने दिले आणि त्याची अंमलबजावणीही वेगाने सुरु झाली . मात्र सर्व व्यवहार सुरळीत व्हावेत यासाठी करण्यात आलेल्या या योजनेत त्रुटी असल्याची शक्यता अनेक स्तरांतून व्यक्त होत आहे . यावर सरकारने मार्ग शोधून काढला असून आधार कार्डवरील सर्व माहिती सुरक्षित रहावी यासाठी विशेष यंत्रणा करण्यात आली आहे . प्रत्येक आधार धारकाला स्वतःच बायोमेट्रिक लॉक लावून आपली वैयक्तिक माहिती सुरक्षित ठेवता येणार आहे . विशेष ओळख क्रमांक प्राधिकरणाकडून ( यूआयडीएआय ) ही सुविधा देण्यात आली असून त्यामुळे नागरिकांची वैयक्तिक माहिती लिक होण्यापासून बचाव होणार आहे . सध्या दरदिवशी किमान १५०० नागरिकांची ‘आधार’साठी माहिती घेतली जात आहे . आतापर्यंत चार कोटी ‘आधार’ क्रमांक दिले गेले आहेत . सुरक्षिततेच्यादृष्टीने सुरुवातीपासूनच बायोमेट्रिक लॉकचा पर्याय उपलब्ध करुन दिला होता . मात्र त्याबाबत फारशी चर्चा न झाल्याने ते सामान्यांपर्यंत पोहचण्यास उशीर होत आहे असे यूआयडीएआयचे म्हणणे आहे . आपली वैयक्तिक माहिती चोरली जाऊन त्याव्दारे गैरव्यावहार होऊ शकतात अशी भिती वाटणाऱ्या नागरिकांसाठी ही अतिशय सकारात्मक बाब आहे . या आहेत महत्त्वाच्या पायऱ्य़ा… – www . uidai . gov . in या वेबसाइटवर आधार सर्व्हीसेसमध्ये Lock / Unlock Biometrics असा पर्याय दिसेल . त्यावर क्लिक करा , मग वेगळे पेज ओपन होईल . – या पानावर तुम्हाला तुमचा १२ आकडी आधार क्रमांक आणि सिक्युरिटी कोड टाकावा लागेल . – यानंतर तुमच्या रजिस्टर मोबाईलवर वनटाइम पासवर्ड ( ओटीपी ) येईल . – हा ओटीपी टाइप करून लॉगइन करा . लॉगइन झाल्यावर सिक्युरिटी कोड पुन्हा टाइप करा . यामुळे लॉक ऑन होईल . लॉक ऑन असताना तुम्ही बायोमेट्रिक पडताळणी करू शकणार नाही . – लॉक ऑन झाल्यावर यूआयडीएआयच्या साइटवर तुमची बायोमेट्रिक माहिती लॉक झाली आहे , असा मेसेज तुम्हाला येईल . – आधारचे हे लॉक उघडण्यासाठीही तुम्हाला एक प्रोसेस करावी लागेल . वरीलप्रमाणे सगळी प्रोसेस झाल्यावर Disable या बटनावर क्लिक करा . – यामुळे बायोमेट्रिक लॉक उघडेल आणि तुमची बायोमेट्रिक माहिती तुम्हाला आधारसंलग्नतेसाठी वापरता येईल . या माहितीचा वापर झाल्यावर पुन्हा बायोमेट्रिक लॉक लावता येईल ."
entertainment,"गुरूवारी चेन्नई येथे निर्माता - दिग्दर्शक गौतम वासुदेव मेनन यांच्या गाडीचा अपघात झाला . दुपारी ३ . ३० ते ४ . ०० च्या सुमारास भोर येथील पूर्व किनाऱ्याच्या रस्त्यावर ही दुर्घटना घडली . गौतमच्या मर्सिडीज बेंझला एका लॉरीने टक्कर दिली . या अपघातात गौतम याला किरकोळ दुखापत झाली . घटनास्थळी उपस्थित असलेल्या लोकांनी या अपघाताची पोलिसांना सूचना दिली . यासंदर्भात गुन्हा दाखल करण्यात आला आहे . गौतमने मद्यप्राशन केले नव्हते तसेच ते वेगात गाडीही चालवत नव्हते , अशी माहिती पोलिस अधिकाऱ्याने एका वृत्तपत्राला दिली . गौतम वासुदेव मेनन याला ‘जीवीएम’ या नावाने अधिक ओळखले जाते . त्यांनी आतापर्यंत अनेक तमीळ सिनेमांचे दिग्दर्शन केले आहे . त्याने बॉलिवूडच्या ‘रहना है तेरे दिल में’ ( २००१ ) आणि ‘एक दिवाना था’ ( २०१२ ) या सिनेमांचे दिग्दर्शन केले होते . गौतम सध्या ‘ध्रुव नचथिरम’ या थरारपटाचे दिग्दर्शन करत आहेत . पुढच्या वर्षी एप्रिल महिन्यात हा सिनेमा प्रदर्शित होईल . थरारपटासोबतच ते ‘एन्नई नोकी पायम थोटा’ हा रोमॅण्टिक सिनेमाचे दिग्दर्शन केले आहे . या सिनेमात धनुष आणि मेघा यांच्या मुख्य भूमिका आहेत ."
lifestyle,"सध्याच्या जीवनशैलीमध्ये अनेक गोष्टींना महत्त्वं दिलं जातं , त्यातच आता महागड्या आणि तितक्याच आकर्षक अशा कार्सचाही समावेश झाला आहे . खिशाला परवडेल अशा दरात आणि सर्व ठिकाणी नेता येईल असं स्वतःचं एखादं तरी वाहन , कार असावी असं अनेकांचच स्वप्न असतं . स्वप्नांची ही वाट येऊन एका अशा एका थांब्यावर थांबते ज्याला अनेकांचीच पसंती असते . तो थांबा म्हणजे महिंद्रा स्कॉर्पिओचा Mahindra Scorpio . पंजाबच्या रस्त्यांपासून ते अगदी केरळच्या समुद्रकिनाऱ्याला लागून असलेल्या रस्त्यापर्यंत प्रत्येक ठिकाणी एसयूव्हीला पसंती दिली जाते . अशा या एसयूव्हीला ग्राहकांच्या मागणी आणि गरजांनुसार नवा टच देण्यात आला असून , ती खिशाला परवडेल अशा दरात बाजारात आणली आहे . एसपी डिझाईन स्टुडिओने स्कॉर्पिओचा हा नवा लूक डिझाईन केला असून , Ford Raptor फोर्ड रॅप्टरपासून त्यासाठीची प्रेरणा घेण्यात आली आहे . स्कॉर्पिओचा हा नवा कायापालट पाहताचक्षणी तुम्हाला अमेरिकन गुप्तचर यंत्रणांकडून वापरण्यात येणाऱ्या अफलातून कार्सची आठवण आल्यावाचून राहणार नाही . उंच आणि अवाढव्य वाटणाऱ्या या स्कॉर्पिओमध्ये एकाच वेळी एसयूव्ही आणि पिकअप वेहिकलची झलक पाहायला मिळत आहे . फोर्ड रॅप्टरपासून प्रेरित असलेल्या या स्कॉर्पिओच्या बंपर आणि हेडलाइटचं डिझाईनही प्रचंड लक्षवेधी आहे . याच्या हेडलॅंप क्लस्टरमध्ये उभ्या रेषेत प्रोजेक्टर हेडलँप लावण्यात आले असून , पुढच्या बंपरवर एलइडी फॉग लँप लावण्यात आले आहेत . कारसोबत देण्यात आलेल्या जादाचा टायर हा मागच्या बाजूला अशा पद्धतीने बसवण्यात आला आहे , जो पाहता हे पिकअप वेहिकल असल्याचाच भास होतोय . पण , याच्या इंजिनमध्ये काहीच बदल करण्यात आले नसून , सर्व यंत्रणा ही 2.2L इंजिनवरच चालेल . वाचा : मोबाईल स्लो झालाय ? ‘या’ युक्त्या वापरुन बघा ही स्वप्नवत स्कॉर्पिओ एका वेगळ्याच रुपात सादर करण्यासाठी एसपी डिझाईन स्टुडिओला दोन महिन्यांचा कालावधी लागला . आता तुम्ही म्हणाल की हॉलिवूड चित्रपटांप्रमाणे लूक असणारी ही स्कॉर्पिओ म्हणजे आपल्या आवाक्यात न येणारी गोष्टच जणू . पण , तसं नाहीये . कारण , हा संपूर्ण कायापालट करण्यासाठी सात लाख रुपये खर्ची घालण्यात आले आहेत ( स्कॉर्पिओची मूळ किंमत यात समाविष्ट नाही ) . त्यामुळे या स्कॉर्पिओचा विचार अनेकजण करुच शकतात ."
lifestyle,सत्तेत असलेल्या भाजपा सरकारने ८ नोव्हेंबर २०१६ रोजी अचानक नोटाबंदी जाहीर केली आणि संपूर्ण देशाच्या अर्थव्यवस्थेला काही वेळासाठी खीळ बसली . नरेंद्र मोदींच्या या अर्थव्यवस्थेतील मोठ्या निर्णयामुळे अनेक गणिते बदलली . भ्रष्टाचाराला आळा घालण्यासाठी आणि काळे धन बाहेर येण्याच्या दृष्टीने हा निर्णय घेतल्याचे मोदींनी यावेळी स्पष्ट केले होते . नागरिकांनी दिलेल्या वेळेत आपल्याकडील नोटा बँक आणि पोस्टात जमाही केल्या . आता सरकार जमा झालेल्या इतक्या नोटांचे काय कऱणार असा प्रश्न आपल्यातील अनेकांना पडला असेल . तर याचे उत्तर सापडले असून या नोटांचा वापर करुन त्या कागदापासून फाईल आणि फोल्डर तयार करण्यात येत असल्याचे समोर आले आहे . विशेष म्हणजे हे तयार करण्याचे काम कारागृहातील कैदी करत आहेत . या नोटांपासून दिवसाला १ हजार फाईल्स तयार करण्यात येत आहेत . रिझर्व्ह बँक ऑफ इंडियाने आपल्याकडे जमा झालेल्या या नोटा कारागृहाकडे सोपवल्या आहेत . चेन्नईमध्ये पुजहल केंद्रिय कारागृह आहे . याठिकाणी या नोटांच्या लगद्यापासून फाईल्स तयार करण्याचे काम २५ ते ३० जणांची टीम करत आहे . कारागृहात बंदिस्त असलेले कैदी दिवसाला ८ तास काम करतात . साधारणपणे ते महिन्यातील २५ दिवस काम करतात . यामध्ये एका दिवसासाठी त्यांना १६० ते २०० रुपये दैनंदिन वेतन मिळते . नोटांचा लगदा केल्यानंतर तो डायमध्ये टाकला जातो . त्यानंतर तो वाळवून त्यापासून कडक फाईल्स तयार केल्या जातात . आरबीआयने या कारागृहाला आतापर्यंत ७० टन नोटा दिल्या असून त्यातील ९ टन नोटांच्या फाईल आम्हाला मिळाल्या आहेत . आता उरलेल्या नोटांचे काम सुरु असून त्याच्याही फाईल फाईल लवकरच येतील असे कारागृहाच्या अधिक्षकांकडून सांगण्यात आले आहे . या फाईल्स राज्य सरकारच्या विविध विभागांत आणि एजन्सीमध्ये वापरली जाणार असल्याचेही संबंधितांकडून सांगण्यात आले आहे .
sports,"एरिन नगरवाला प्रशाला आयोजित सोळा वर्षांखालील गटाच्या प्रिन्सिपॉल एन . डी . नगरवाला स्मृती करंडक आंतरशालेय सोळा वर्षांखालील गटाच्या फुटबॉल स्पर्धेत मुलींच्या गटात तनया मानेने केलेल्या निर्णायक गोलच्या जोरावर उरुळी कांचनच्या एंजल्स प्रशालेने वाकडच्या इंदिरा इंटरनॅशनल प्रशालेचा पराभव केला . कल्याणीनगर येथील एरिन नगरवाला प्रशालेच्या मैदानावर सुरू झालेल्या या स्पर्धेतील एंजल्स आणि इंदिरा इंटरनॅशनल या सामन्यात दोन्ही संघांतील खेळाडूंनी जोरदार खेळ केला . खेळाच्या तेराव्या मिनिटास एंजल्सच्या तनया मानेने पूजा म्हस्केच्या पासवर केलेला गोल निर्णायक ठरला . मुलांच्या गटात अभिषेक सूर्यवंशीने हॅटट्रिकसह सर्वाधिक सात गोल नोंदविताना केलेल्या जोरदार खेळाच्या जोरावर जे . एन . पेटिट प्रशालेने मातोश्री प्रशालेवर अकरा गोलच्या फरकाने मोठा विजय मिळविला . या लढतीत जे . एम . पेटिटच्या खेळाडूंचे पूर्ण वर्चस्व होते . त्यांनी पहिल्या मिनिटापासूनच वेगवान खेळ करीत गोल नोंदविले . त्यांच्या अभिषेक सूर्यवंशीने ( १ , ८ , १५ , १६ , २० व २१ व २४ वे मिनीट ) अथर्व लोणकर , क्षितिज नांदगुरे , मिहीर तुपे , निराज चव्हाणने दिलेल्या पासवर हॅटट्रिकसह तब्बल सात गोल केले . या स्पर्धेत हॅटट्रिक करणारा तो पहिलाच खेळाडू ठरला आहे . अभिषेक सूर्यवंशीशिवाय वेदांत मुठेकरने ( ४ व २१ वे मिनीट ) प्रणव ढगेच्या पासवर दोन ; तर प्रणव ढगे व निरज चव्हाणने प्रत्येकी एक गोल केला . लोणी काळभोरच्या एंजल्स प्रशालेने फुलगावच्या नेताजी सुभाषचंद्र बोस सैनिकी शाळेचा ( एनएसबी ) टायब्रेकमध्ये ६ - ४ अशा फरकाने पराभव केला . या लढतीत दोन्ही संघांतील खेळाडूंनी अतिशय वेगवान खेळ केला . खेळाच्या नवव्या मिनिटास एंजल्स प्रशालेच्या ओंकार नवलेने फ्री किकद्वारा गोल करून संघाचे खाते उघडले . तेराव्या मिनिटास एनएसबीच्या रोहित आक्रने प्रतीक कदमने दिलेल्या पासवर गोल करून बरोबरी साधली . त्यानंतर २०व्या मिनिटास एंजल्सच्या प्रथमेश काळभोरने ओंकार गुंजाळने दिलेल्या पासवर दुसरा गोल केला ; तर २१ व्या मिनिटास एनएसबीच्या अथर्व दहीफळेने अजय पवारच्या पासवर गोल करून २ - २ अशी बरोबरी केली . निर्धारित वेळेत सामना २ - २ असा बरोबरीत सुटल्याने घेण्यात आलेल्या टायब्रेकमध्ये एंजल्स प्रशालेच्या ओंकार नवले , ओंकार गुंजाळ , प्रथमेश काळभोर व संग्राम काळभोर यांनी गोल केले . एनएसबीकडून अथर्व दहीफळे व रोहित आक्रे हे दोघेच गोल करू शकले . त्यांचे ओंकार तोडकर व ऋग्वेद खत्री गोल करण्यात अपयशी ठरल्याने त्यांना पराभूत व्हावे लागले ."
sports,"क्रिकेटविश्वातील आठ अव्वल संघ . . प्रत्येक संघाचा एकच ध्यास - चॅम्पियन्स होण्याचा . त्यासाठीच आजपासून १८ दिवसांमध्ये इंग्लंडच्या ‘रन’भूमीत रंगणार मनोरंजनाचा अनोखा महाकुंभ . चॅम्पियन्स करंडक क्रिकेट स्पर्धेला आजपासून सुरुवात होणार असून यजमान इंग्लंड आणि बांगलादेश यांच्यामध्ये सलामीची लढत रंगणार आहे . विश्वचषकापेक्षाही कठीण समजल्या जाणाऱ्या या स्पर्धेत प्रत्येक सामना महत्त्वाचा ठरणार आहे , कारण एखादा सामना गमावला तरी स्पर्धेतून बाहेर पडण्याची पाळी कोणत्याही संघावर येऊ शकते . त्यामुळे विजयी सलामी देण्यासाठी दोन्ही संघ उत्सुक असतील . बांगलादेशपेक्षा इंग्लंडचा संघ नक्कीच उजवा आहे . इंग्लंडला मायदेशातील वातावरणाचा , खेळपट्टय़ांचा चांगलाच अंदाज असेल . त्यामुळे त्यांच्यासाठी ही फारशी कठीण लढत नसली तरी त्यांना गाफील राहून चालणार नाही . कारण क्रिकेटविश्वातील कोणत्याही दिग्गज संघाला धक्का देण्याची कुवत बांगलादेशमध्ये नक्कीच आहे . इऑन मॉर्गनच्या नेतृत्वाखालील इंग्लंडचा संघ चांगलाच समतोल असून त्यामध्ये युवा खेळाडूंचा अधिक भरणा आहे . बेन स्टोक्स हा अष्टपैलू सध्याच्या घडीला भन्नाट फॉर्मात असून त्याच्याकडून संघाला मोठय़ा अपेक्षा असतील . मार्क वूड , जॅक बॉल , ख्रिस वोक्स , लायम प्लंकेट यांनी आतापर्यंत घरच्या मैदानांमध्ये सातत्याने भेदक मारा केला आहे . त्यामुळे इंग्लंडला गोलंदाजीमध्ये जास्त मेहनत घ्यावी लागणार नसली तरी त्यांना फलंदाजीची थोडी चिंता असेल . मॉर्गन आणि जो रूटसारखे अनुभवी फलंदाज त्यांच्याकडे आहेत . मोइन अली आणि स्टोक्स हे दर्जेदार अष्टपैलू संघात आहेत , पण अन्य फलंदाजांना मात्र अजूनही छाप पाडता आलेली नाही . बांगलादेशने काही दिवसांपूर्वी दक्षिण आफ्रिकेला चांगली झुंज दिली होती ; पण भारताविरुद्धच्या सराव सामन्यात त्यांचा धुव्वा उडाला . मुस्ताफिझूर रहमान हा त्यांच्या वेगवान गोलंदाजीतील महत्त्वाचे अस्त्र असेल . अष्टपैलू शकिब अल हसन , तमीम इक्बाल , मुशफिकर रहिम आणि कर्णधार मश्रफी मोर्तझा यांच्याकडे आंतरराष्ट्रीय क्रिकेटचा चांगला अनुभव आहे , पण या खेळाडूंना कामगिरीत सातत्य मात्र राखता आलेले नाही . जर या खेळाडूंनी लौकिकाला साजेसा खेळ केला तर इंग्लंडला सलामीच्याच लढतीत पराभूत करण्याची धमक त्यांच्यामध्ये आहे . आजचा सामना इंग्लंड वि . बांगलादेश खेळपट्टी प्रतिस्पर्धी संघ वेळ : दुपारी ३ . ०० वा . पासून . थेट प्रक्षेपण : स्टार स्पोर्ट्स वाहिन्यांवर ."
lifestyle,"नवीन वर्ष जसे जसे जवळ येऊ लागले आहे अनेकांनी न्यू इयर रेझोल्यूशनचा विचार सुरु केला आहे . हे रेझोल्यूशन अगदी डायरी लिहीण्यापासून ते व्यायमापार्यंत आणि पैसे वाचवण्यापासून एखादी गोष्ट मिळवण्यापर्यंत अनेक प्रकारचे असू शकते . अनेकदा हे काही दिवसांपेक्षा जास्त काळ टिकत नाही . म्हणूनच आम्ही तुम्हाला सांगणार आहोत अशी काही रेझेल्युशन्स जी तुम्हाला आरोग्याच्या दृष्टीने फायद्याची तर आहेतच शिवाय त्यामधील सातत्य राखण्यासाठी तुम्हाला जास्त कष्टही घ्यावे लागणार नाहीत . चला तर मग जाणून घेऊयात या दुहेरी फायदा असणाऱ्या रेझोल्यूशन्सबद्दल… जेवणामधील हिरव्या पालेभाज्यांचे प्रमाण वाढवा घासपूस असं ज्या भाज्यांना विनोदाने म्हटले जाते आणि अनेकांना ज्या आवडत नाहीत अशा हिरव्या भाज्यांचे जेवणातील प्रमाण वाढवा . इंटरनेटवर छान रेसिपीज शोधून नवीन पदार्थांच्या माध्यमातून तुम्ही या भाज्यांचे आवडीने सेवन करू शकता . हिरव्या भाज्यांच्या सेवनाने शरिराला आवश्यक असलेल्या महत्वाच्या घटकांचा पुरवठा होतो . विकेण्डला किंवा सुट्टीच्या दिवशी काम नको एकच काम सतत केल्याने त्याचा कंटाळा येतो म्हणूनच विकेण्डचा ब्रेक आवश्यक असतो . त्यामुळे मन आणि शरीर दोन्ही ताजेतवाने होते . फोन , लॅपटॉप लांब ठेऊन विकेण्डला किंवा सुट्टीच्या दिवशी नुसता आराम करा . एखादा छंद जोपासा , नवीन जागी भटकायला जा , पुस्तके वाचा , डान्स क्लास लावा ज्यामुळे तुम्हाला रिफ्रेश झाल्यासारखे वाटेल अशा अॅक्टीव्हीटीजला प्राधान्य द्या . सकारात्मक दृष्टीकोन ठेवा कोणत्याही गोष्टीवर रिअॅक्ट होताना उगचं नकारात्मक विचार करणे नवीन वर्षांमध्ये बंद करा . चेहऱ्यावर थोडं हसू ठेऊन संकटांनाही धीराने सामोरे जा . सकारात्मक दृष्टीकोन ठेवल्यास उदास वाटत नाही आणि मानसिक आजारांपासून दूर राहता येते . एखाद्या गोष्टीवर घाईघाईत रिअॅक्ट होऊ नका , पूर्ण विचार करून रिअॅक्ट व्हा ज्यामुळे आपोआपच तुमची सकारात्मक्ता वाढेल . रोज कमीत कमी ५ ते १० मिनिटे ध्यान करा मनःशांतीसाठी दिवसातून किमान पाच ते दहा मिनिटे स्वतःसाठी राखून ठेवा आणि त्यावेळात निवांत डोळे बंद करुन बसा . दिवसभर झालेल्या धावपळीनंतर शांततेसाठी किंवा समोर असलेले कामाचे वेळापत्रक पाळण्यासाठी हा स्वतःसाठी काढलेला पाच ते दहा मिनिटांचा वेळ फायद्याचा ठरतो . यामुळे मनातील अनेक नको असलेले विचार निघून जाण्यास मदत होते . आणि नवीन जोमाने काम करता येते . सोड्याला करा बाय बाय सोड्याचे दुष्परिणाम अनेकांना ठाऊक आहेत . त्यामुळेच शरिराला त्रास करुन घेण्याऐवजी सोडा असणारे पेय सोडून द्या . अगदी एका झटक्यात हे शक्य नसले तरी हळूहळू या पेयाचे सेवन कमी करुन ते पूर्णपणे सोडून द्या . सोडा असणाऱ्या पेयाऐवजी ग्रीन टी , सरबत पिण्यास सुरुवात करा . ७ ते ८ तास झोपा झोप म्हणजे सुख आहे हे तुम्हाला वेगळं सांगायची गरज नाही . भूक आणि झोपेबद्दल कधीच तडजोड करु नका . रात्री दिवे सुरु ठेऊन झोपण्याऐवजी दिवे बंद करुन झोपल्यास जास्त छान झोप लागेल . कमीत कमी सात ते आठ तास झोप घेतल्यास दिवस चांगला जातो , थकवा जाणवत नाही आणि कामातील प्रोडक्टीव्हीटी वाढते . त्यामुळे नित्याची कामे वेळेत उरकून लवकर झोपल्यास दुसरा दिवस उत्सहात जातो ."
lifestyle,"लोहचुंबकाचं एक वैशिष्ट्य असतं . दोन लोहचुंबक जवळ आणले असता , समान ध्रुव असलेल्या बाजू एकमेकांना विरोध करतात तर विरुद्ध ध्रुव असलेल्या बाजू एकमेकांना चिकटतात . Opposite Poles Attracts , Similar Poles Repel , असं ते तत्व आहे . गंमत म्हणजे काहीसं असंच स्त्री – पुरूषांना लागू होतं . नैसर्गिक रचनेचा भाग म्हणून , सृष्टी वाढण्यासाठी प्रजोत्पादनाच्या मुख्य हेतूसाठी स्त्री – पुरूषांमध्ये परस्पर आकर्षण होणं आवश्यक आहे . हाच हेतू साध्य करण्यासाठी की काय न कळे निसर्गानं स्त्री – पुरुषांना अनेक बाबतीत लोहचुंबकासारखं विरुद्ध ध्रुवाचं किंवा अपोझिट पोल्सचं बनवलंय की काय अशी शंका यावी . प्रणयाराधनाचा सुरुवातीचा काही काळ वगळता जर जोडप्यांचं सगळ्या गोष्टींवर एकमत होत असेल तर दोनच शिक्के बसतात , एकतर नशीबवान आहे किंवा ‘नाटकी’ . कारण स्त्री – पुरूषांचं प्रदीर्घकाळ पटू शकेल , वाद – विवाद होणारच नाहीत ही शक्यताच सहजासहजी कुणाच्या पचनी पडत नाही . अगदी नेहमीच्या संवादांमध्ये नी प्रसंगांमध्ये ती व तो कसे वेगळे आहेत , हे दिसतं . विषय सिनेमा बघण्याचा आता , साधं एखादा सिनेमा बघायचं ठरलं की ती म्हणते चल उद्या जाऊया का ? तो म्हणतो , चार दिवसांनी गेलो तर ? ती म्हणते चार दिवसांत असा काय मोठा फरक पडणारे ? तो म्हणतो… अगं म्हणजे सिनेमा चांगला आहे की नाही ते चारचौघांकडून कळेल , आणि नंतर तिकिटांचे दर पण कमी होतात . थोडं डोकं वापर ना ? ‘ती’ला जगात सगळ्यात जास्त कसला राग येत असेल तर डोकं काढल्याचा… सिनेमाचा मूड आलाय तर लगेच जायचं , मग तिथं हा बाकिचा विचार येतोच कुठे ? त्यात पैसे वाचवायचे असतील तर मित्रांबरोबर पार्ट्या झोडायला बरे पैसे असतात… ऑफिसच्या ‘कंपनी’बरोबर पबमध्ये हजारो रुपये ‘फुकट’ जात नाहीत , तर ते सोशल नेटवर्किंग असतं , मात्र माझ्याबरोबर 100 रुपये तिकिटाला जास्त लागले तर ते फुकट गेले…विषय पार भरकटतो आणि सगळं मुसळ केरात… आता , त्याच्यासाठी विषय सुरू झाल्या झाल्या कमीतकमी पैशात ते ही चांगला असेल तरच सिनेमा बघणं असतं . तर तिच्या मनात छान नटून नवऱ्याबरोबर किंवा प्रियकराबरोबर जायचं , मैत्रिंणींना वेळ नाही , त्याच्याबरोबर जातेय असं उगाच सांगायचं . जेवायला घरी येणार नाही , बाहेरच खाऊ , काय मागवू अशा विचारात रममाण व्हायचं… न झालेल्या कष्टांमधून शीण म्हणून सिनेमा बघायचा असतो त्याच्याबरोबर . विषय लग्नाच्या नियोजनाचा अॅरेंज असो वा लव्ह लग्न करायचं एकदा ठरल्यानंतर ते पार पडेपर्यंतचा काळ म्हणजे खरंतर स्त्री – पूरूषांना त्या दोघांमधला फरक ओळखण्यासाठीचा सुवर्णकाळ आहे . गोडीगुलाबी संपलेली असते आणि चोख व्यवहाराला सुरूवात होणार असते… ती म्हणते चला एकदाचा लाभला मुहूर्त लग्नाचा . ए या रविवारी हॉल बघायला जाऊया का ? तो म्हणतो या रविवारी नको… भारत – ऑस्ट्रेलिया मॅच आहे . ती म्हणते किती वाजता आहे . तो म्हणतो दुपारी सुरू होईल अडीच वाजता . हां मग जाऊ ना सकाळी . दोन – तीन हॉल बघून होतील ना . . ए सॉरीच हं… गाडी सर्विसिंगला टाकायचीय . अरे ती नंतर टाक ना कधीतरी . आपण जाऊचया हॉल बघायला . जाऊच या वगैरे नाही हां . गॅरेजमधून मोकळा झालो लवकर तर फोन करतो . किती अर्ध्या तासात होईल ना ? काय अर्धा तास फक्त… . आयुष्यात एकदाच आपण लग्न करणार , त्यालाही तुला वेळ नाही , फक्त अर्धा तास आहे… . तसं नाही गं… विचारलं आपलं . पहिलंच लग्न आहे ना ? दोघंही आपलं नवीन नवीन असल्यामुळे हसण्यावारी नेतात… पण संवादाची गाडी कशी जाणारे याची दिशा मात्र निश्चित असते… मग कपडे खरेदी असो , कुणाकडे समारंभांना जायचं असो वा अगदी मुलांना कुठल्या शाळेत घालायचं हे ठरवायचं असो… जसे जसे संबंध जुने होत जातात तशी तशी शस्त्रांना धार आलेली असते , अनुभवानं नाजूक जागा माहित झालेल्या असतात आणि सगळ्यात महत्त्वाचं म्हणजे , वाद - विवादापलीकडे हे फार जाणार नाही याचीही कुठेतरी खात्री पटलेली असते . एक रविवार मिळतो तर जरा टी - शर्ट जीन मध्ये जावं असं त्याचं मत , तर कितीही उकडत असलं तरी सिल्कची साडी नेसल्यामुळे तिला मॅचिंग कुर्ता पायजमा घालावा हा तिचा हट्ट… आमची आख्खी पिढी मराठीत शिकली नी सध्या अमेरिकेत आयटीमध्ये आहे , काय अडलंय असं एकाचं मत… तर काळ बदललाय असं दुसऱ्याचं . अरे उशीर का झाला ? आई आली होती… या प्रश्नाला रेल्वे मी नाही चालवत हे उत्तर… तुम्ही अर्ध्या तासापूर्वी भेटलेल्या मैत्रिणीशी फोनवर इतकं काय बोलता ? या प्रश्नाला तुझ्या आईशीही मीच बोलते , तू नाही हे उत्तर… उद्या सुट्टी घे ना , मला बरं वाटत नाहीये . डॉक्टरकडे जाऊया . . यावर काम कोण माझे पिताश्री करतील का ? हा प्रश्न… यावर सिमला कुलू मनालीला 10 दिवस गेलो असताना कुणी केलं ? हा प्रतिप्रश्न… हा प्रश्नोत्तरांचा खेळ कधीही न संपणारा आहे . कारण क्रिकेट खेळत असलेल्या एका माणसाशी दुसरा बुद्धीबळ खेळायला लागला तर खेळ कसा होणार… जे काय होईल त्याला खेळखंडोबाच म्हणावं लागेल . . पण हे निरंतर सगळ्या समाजांमध्ये थोडाफार चालीरीतींचा फरक वगळता चालत आलेलं आहे . आता हे असं का होतं ? बरं होतं ते होतं… सगळ्यांचं असंच का होतं ? थोडेफार तपशील वगळता , ती व तो मधला फरक सगळीकडे असाच का दिसतो ? मानसशास्त्रज्ञांच्या मते याला म्हणे शास्त्रीय कारण आहे . माणूस हा सगळ्यात प्रगल्भ आहे म्हणजे काय तर माणसाचा मेंदू सर्वाधिक विकसित आहे . त्यातही फक्त माणसामध्ये फ्रंटल लोब म्हटला जाणारा म्हणजे पुढचा मेंदू आहे . बाकी सगळ्या प्राण्यांच्या माणसांच्या सामाईक शारीरिक क्रियांचं नियंत्रण मागच्या मेंदूनंच होतं . मात्र , पुढचा मेंदू विचार करणं , भावभावनांवर नियंत्रण मिळवणं , निर्णय घेणं अशा अनेक गोष्टी करतो . आणि या फ्रंटल लोबमध्ये दोन प्रकार असतात , डावा मेंदू नी उजवा मेंदू . शास्त्रज्ञांना असं आढळलंय की स्त्रियांचा डावा मेंदू प्रभावी असतो तर पुरूषांचा उजवा . यातली मेख अशी आहे की डावा मेंदू भावनाप्रधान असतो , त्याला आकडेवारी , व्यावहारिक चातुर्य , बारीकसारीक गणितीय आकडेमोड अशा गोष्टी जमत नाही , ते उजव्या मेंदूचं काम . तर उजव्या मेंदूला सहज वाटलं म्हणून , उगाचंच , काहीतरी अशा शब्दांचं आणि शब्दांमधून व्यक्त होणाऱ्या अमूर्ताचं वाकडं असतं . परिणामी डाव्या मेंदूचा जास्त वापर करणाऱ्या स्त्रिया भावनेचा , कुणाला काय वाटेल याचा , स्वभावाचा , परस्पर संबंधांचा , काळजी घेण्याचा , सेवा करण्याचा विचार करतात . वैद्यकीय सेवेसारख्या क्षेत्रामध्ये डॉक्टर्समध्ये पुरूषांची संख्या जास्त असली तरी सुश्रूषा करणाऱ्या नर्स असाव्यात हा योगायोग नसावा . तर दुसऱ्या बाजुनं उजव्या मेंदूचा पगडा असलेल्या पुरूषांना चोख व्यवहारी असण्याची नैसर्गिक वृत्ती लाभलेली असते . तिच्या स्वभावापेक्षा शरीराची वळणं जास्त महत्त्वाची वाटतात . भावभावनांपेक्षा ‘काम’ महत्त्वाचं वाटतं . उगाच नातेसंबंधांतील गुंतागुंतीची उगाळणी करत बसण्यापेक्षा , झालं गेलं विसरून मूव्ह ऑन प्रकाराकडे पुरूषांचा जास्त ओढा असतो . त्यामुळे जे झालं ते झालं आता ते विसरून जाऊ आणि उद्याचा विचार करू या ‘त्या’च्या प्रस्तावावर ‘ती’चं स्वाभाविक उत्तर असं कसं विसरणार ? हे असतं . त्याचा उजवा मेंदू सतत व्यवहारी जगात फटाफट तोडगे काढण्याचा विचार करत असतो , तर भावनाविश्वात अडकलेली ती ते अमुक अमुक असं असतं तर किती छान झालं असतं या विचारात गुरफटलेली असते . हा सगळा स्त्रियांच्या व पुरूषांच्या आचारा विचारांमधला फरक काही मानसशास्त्रज्ञांच्या मेंदूतल्या या वैशिष्ट्यपूर्ण संरचनेचा भाग आहे . मग यावर मार्ग काय ? मार्ग एकच , उगाच दुसऱ्याला बदलायचा प्रयत्न करू नका . आता निसर्गानं वायरिंगचं तसं केलंय तर ते आपण कसं बदलणार ? तर एकमेकांमधले फरक लक्षात घ्या . हा फरक एकमेकांना पूरक कसा ठरू शकेल याचा विचार करून जर दोघांनीही तो मनोमन स्वीकारला आणि त्याचा आदर केला तर आणि तरच प्रेमाचे कोंब फुटायची शक्यता असते . अन्यथा… निसर्गानं त्याची सृष्टीवाढीची गरज म्हणून निर्माण केलेल्या सेक्सचं नाविन्य संपलं की रोजचं आहेच… तूझ्याशी बोलून काही फायदा नाही आणि… मी तुला काय बोलत्येय ते आयुष्यात समजायचं नाही !"
sports,"इके गुनडॉगनच्या दोन गोलच्या जोकावर मँचेस्टर सिटीने बार्सिलोनाला ३ - १ असा धक्का देत दमदार विजयाची नोंद केली . बार्सिलोनाकडून एकमेव गोल लिओनेल मेस्सीने केला . यापूर्वी झालेल्या सामन्यात सिटीला बार्सिलोनाकडून पराभव पत्करावा लागला होता . या पराभवाचा वचपा सिटीने या सामन्यात काढला . या पराभवानंतरही बार्सिलोनाने स्पर्धेच्या ‘क’ गटामध्ये अव्वल स्थान कायम राखले आहे . अन्य एका लढतीमध्ये अँटोनी ग्रिझमनच्या दोन गोलच्या जोरावर अॅटलेटिको माद्रिदने रोट्सोव्ह संघावर २ - १ असा विजय मिळवला . दडपणाखाली खेळल्या गेलेल्या या सामन्यात बार्सिलोनाने चांगली सुरुवात केली . सामन्याच्या २१व्या मिनिटाला मेस्सीने गोल करत संघाला चांगली सुरुवात करून दिली . या गोलमुळे बार्सिलोनाचे मनोबल कमालीचे उंचावले होते . बार्सिलोना गेल्या सामन्यासारखाच या लढतीमध्येही दमदार विजय मिळवेल , अशी आशा त्यांच्या चाहत्यांना होती . पण त्यांच्या या आशेवर सिटीच्या गुनडॉगनने विरजण पाडले . गुनडॉगनने सामन्याच्या ३९व्या मिनिटाला पहिला गोल करत संघाला १ - १ अशी बरोबरी करून दिली . मध्यंतरापर्यंत हा सामना १ - १ अशा बरोबरीत होता . मध्यंतरानंतर काही मिनिटांमध्येच सिटीला दुसरा गोल करण्यात यश मिळाले . के . डी . ब्रुयनने सामन्याच्या ५१व्या मिनिटाला गोल केला . त्यानंतर पुन्हा एकदा गुनडॉगनने ७४व्या मिनिटाला गोल करत संघाच्या विजयात सिंहाचा वाटा उचलला ."
entertainment,"फरहान अख्तर , अर्जुन रामपाल , श्रद्धा कपूर , प्राची देसाई , पुरब कोहली आणि शशांक अरोरा यांच्या ‘रॉक ऑन २’ सिनेमाचा टिझर प्रदर्शित झाले आहे . या टिझरच्या सुरुवातीलाच फरहान परत एकदा स्टेजवर येण्याचं कारण सांगतो . श्रद्धा कपूर आणि शशांक अरोरा हे नवे चेहरे या सिनेमाच्या सिक्वलमध्ये पाहायला मिळणार आहेत . नुकतेच फरहानने ट्विटरवर या सिनेमाचा टिझर पोस्ट केले आहे . श्रद्धा या सिनेमात आपल्या आयुष्याबद्दल संभ्रमात दाखवली आहे . गाणं तिची आवड आहे पण गाणं गायचं की नाही याबाबद मात्र ती निर्णयावर पोहोचली नाही असं काहीसं या सिनेमाचं कथानक आहे . काही दिवसांपूर्वी या सिनेमाचे पहिले पोस्टर प्रदर्शित करण्यात आले . या पोस्टरमध्ये फरहान अख्तर अतिशय आक्रमक दिसत असून अर्जुन रामपाल आणि श्रध्दा कपूर यांच्या चेहऱ्यावरील भाव उत्सुकता निर्माण करणारे आहेत . ‘रॉक ऑन’ चित्रपटाचा हा पुढील भाग असला तरी पोस्टरवर तसं न लिहिता , हातांच्या दोन बोटांनी ‘रॉक ऑन’चा हा पुढील भाग आहे हे दर्शवण्याचा केलेला प्रयत्न नक्कीच वेगळा म्हणावा लागेल . फरहानने आपल्या ट्विटरवरुन ‘रॉक ऑन - २’ चे पहिले पोस्टर ट्विट केले होते . ‘रॉक ऑन’हा सिनेमा रॉक बँडवर आधारीत होता . कलाकारांचा अभिनय आणि चांगली पटकथा यामुळे तो तरूणांच्या पसंतीस उतरला होता . त्यामुळे आता ‘रॉक ऑन - २’ मध्ये नवीन काय पाहायला मिळणार याबाबत चित्रपटरसिकांमध्ये मोठी उत्सुकता आहे . ‘रॉक ऑन’ सिनेमाची गाणीही फार गाजली होती . त्यामुळे ‘रॉक ऑन २’च्या गाण्यांबद्दलही चित्रपटरसिक आणि संगीत प्रेमींमध्ये फार उत्सुकता आहे . चित्रपटात फरहान आणि श्रद्धाने काही गाणीही गायली असल्याचं म्हटलं जात आहे . हा सिनेमा ११ नोव्हेंबरला प्रदर्शित होणार आहे ."
sports,"लोकेश राहुलच्या जिगरबाज ९५ धावांच्या खेळीनंतरही आयपीएलमध्ये मंगळवारी पंजाबला पराभवाचाच चेहरा पाहावा लागला . राजस्थान रॉयल्सने १५ धावांनी विजय मिळवून आपल्या आव्हानातील धुगधुगी कायम राखली . प्रथम फलंदाजी करताना चांगल्या सुरवातीनंतरही राजस्थानचा डाव ८ बाद १५८ असा मर्यादित राहिला . राजस्थानने ७ बाद १४३ धावा केल्या . संघ निवडीपासून चुका झालेल्या पंजाबला आव्हानाचा पाठलाग जमलाच नाही . ख्रिस गेल एकच चेंडू खेळू बाद झाल्यावर त्यांचे अन्य फलंदाज खेळपट्टीवर हजेरी लावूनच परतले . त्यामुळे आवश्यक धावगतीचे समीकरण जुळवताना लढवय्या लोकेश राहुल एकटा पडला . त्याने ७० चेंडूंत ११ चौकार , २ षटकारांसह नाबाद ९५ धावा केल्या . त्यापूर्वी , जोस बटलर एका बाजूने सतराव्या षटकापर्यंत टिकून राहिल्याने राजस्थानच्या डावाला स्थिरता मिळाली . आक्रमक सुरवातीमुळे राजस्थान मोठी मजल मारणार , अशीच अपेक्षा होती . मात्र , त्यांच्या मधल्या फळीतील फलंदाजांना मोठी खेळी करण्यात अपयश आले . मुजबीर रहमान आणि अँड्रयू टाय या दोघांनी राजस्थानच्या डावाला रोखले होते . पण , बटलरने टिच्चून फलंदाजी केल्याने राजस्थानला दीडशेची मजल शक्य झाली . बटलरने ५८ चेंडूंत ८२ धावांची खेळी केली . संक्षिप्त धावफलक राजस्थान २० षटकांत ८ बाद १५८ ( जोस बटलर ८२ - ५८ चेंडू , ९ चौकार , १ षटकार , संजू सॅमसन २२ , अँड्रयू टाय ४ - ३४ , मुजीब उर रहमान २ - २१ ) वि . वि . राजस्थान २० षटकांत ७ बाद १४३ ( लोकेश राहुल नाबाद ९५ - ७० चेंडू , ११ चौकार , २ षटकार , कृष्णप्पा गौतम २ - १२ )"
sports,"पुण्यात सिंचन विभागामार्फत पवना नदीतून गहुंजे स्टेडियमला होणाऱ्या पाण्याचा पुरवठा बुधवारी ( ता . १८ ) मुंबई उच्च न्यायालयाने रोखला . आयपीएलच्या सामन्यांसाठी राज्य सरकारने महाराष्ट्र क्रिकेट असोसिएशनला पाणीपुरवठा करू नये , असे स्पष्ट आदेश न्यायालयाने दिले आहेत . त्यामुळे दोन दिवसांनी होणाऱ्या सामन्यांवर पाणीसंकटाची शक्यता आहे . लोकसत्ता मूव्हमेंट या सामाजिक संस्थेने केलेल्या जनहित याचिकेवर बुधवारी न्या . अभय ओक आणि न्या . रियाझ छागला यांच्या खंडपीठापुढे सुनावणी झाली . राज्यात दुष्काळी परिस्थिती असताना आयपीएल क्रिकेट सामन्यांसाठी स्टेडियमना पाणीपुरवठा केला जातो , अशी तक्रार याचिकादारांनी केली आहे . तमिळनाडूत निर्माण झालेल्या कावेरी वादामुळे तेथील सामने पुण्यात होणार आहेत . या पार्श्वभूमीवर , या सामन्यांसाठी पाण्याचा पुरवठा महाराष्ट्र क्रिकेट असोसिएशन कशाप्रकारे करणार आहे , अशी विचारणा न्यायालयाने केली होती . असोसिएशनच्या वतीने याबाबत खुलासा करण्यात आला . रेनवॉटर हार्वेस्टिंगमार्फत सध्या सुमारे ३२ दिवस पुरेल एवढा पाणीसाठा असोसिएशनकडे आहे . तसेच पवना नदीतूनही पाणीपुरवठा करण्याचा करार राज्य सरकारसोबत करण्यात आला आहे . सुमारे अडीच लाख लिटर पाण्याचा पुरवठा करण्यात येतो . या कराराचा तपशील बुधवारी न्यायालयात दाखल करण्यात आला ."
lifestyle,"पार्किनसन म्हणजे कंपवाताला का रणीभूत ठरणारी जनुकीय कळ सापडली असून त्यामुळे पार्किनसनच्या लक्षणांना अटकाव करता येऊ शकतो . ब्रिटनमधील लिसेस्टर विद्यापीठाच्या वैज्ञानिकांनी एटीएफ ४ हे जनुक शोधले असून ते पार्किनसनमध्ये महत्त्वाची भूमिका पार पाडते . न्यूरॉनचे आरोग्य राखणाऱ्या मायटोकाँड्रियल मेटॅबोलिझम क्रियेचे नियंत्रण या जनुकातर्फे केले जाते . या एटीएफ ४ जनुकाचे आविष्करण कमी केले असता पार्किनसनशी संबंधित मायटोकाँड्रियल जनुकांचे आविष्करणही कमी होते , असे लिसेस्टर विद्यापीठाचे मिग्वेल मार्टिन्स यांनी माशांवर केलेल्या प्रयोगाअंती सांगितले आहे . या जनुकांचे आविष्करण कमी झाल्याने लोकोमोटर दोष निर्माण होऊन आयुष्य कमी होते व मेंदूतही मायटोकाँड्रियात बदल होतात . पण या जनुकांचे जास्त आविष्करण केले तर माशांमध्ये पार्किन्सन मायटोकाँड्रियल कार्यात सुधारणा दिसून आली . न्यूरॉनमध्येही सुधारणा झाली . जनुकांचे जाळे यात शोधण्यात आले असून त्यात न्यूरॉनची हानी रोखणारी औषधे तयार करता येतील . पार्किनसन काहीवेळा पिंक १ व पार्कइन या जनुकातील उत्परिवर्तनामुळेही होतो . ही जनुके मायट्रोकाँड्रियाच्या नियंत्रणाशी संबंधित असतात . फळमाशीत अशी उत्परिवर्तने झाल्याने मायटोकाँड्रिया सदोष झाला व त्यात पार्किनसनची लक्षणे दिसून आली , न्यूरॉनचा ऱ्हास सुरू झाला . आता एटीएफ ४ जनुकाची यातील भूमिका दिसून आली आहे . पिंक १ व पार्कइन ही जनुके मायट्रोकाँड्रिया अमायनो अॅसिडचे विभाजन कसे करणार हे ठरवतात . त्यातून न्युक्लियोटाईड्स तयार होतात . या रेणूंच्या चयापचयातून पेशींना लागणारी ऊर्जा तयार होते . ‘सेल डेथ अँड डिफ्रंसिएशन’ या नियतकालिकात हे संशोधन प्रसिद्ध झाले आहे ."
entertainment,"दिग्दर्शक संजय लीला भन्साळी आणि सेन्सॉर बोर्डाचे अध्यक्ष प्रसून जोशी यांनी गुरुवारी ‘पद्मावती’ चित्रपटाचा वाद सोडवण्याच्या दृष्टीने खासदारांच्या समितीची भेट घेतली . खासदारांच्या समितीपुढे भन्साळींनी आपली बाजू मांडत ‘पद्मावती’ हा चित्रपट कवितेवर आधारित असून , त्यातून इतिहासाची मोडतोड केलीच नसल्याचे स्पष्टीकरण दिले आहे . पद्मावती चित्रपटावरुन निर्माण झालेल्या वादाच्या पार्श्वभूमीवर संजय लीला भन्साळी यांनी गुरुवारी खासदारांचा समावेश असलेल्या संसदीय समितीची भेट घेतली . ‘टाइम्स नाऊ’ने दिलेल्या वृत्तानुसार जवळपास अडीच तास चाललेल्या या चर्चेमध्ये भन्साळींवर चित्रपटाविषयी प्रश्नांचा मारा करण्यात आल्याचे समजते . पण , ‘पद्मावती’ हा चित्रपट कोणत्याच ऐतिहासिक घटनेवर आधारित नसून ‘पद्मावत’ या कवितेवर आधारला असल्याचे त्यांनी समितीसमोर स्पष्ट केले . सन १५४० मध्ये सूफी कवी मलिक मोहम्मद जायसी यांनी ही कविता रचली असून , त्यावरच चित्रपटाचे कथानक आधारित असल्याचे त्यांनी स्पष्ट केले . अनुराग ठाकूर यांच्या अध्यक्षतेखाली ३० सदस्यांच्या संसदीय समितीसमोर ‘पद्मावती’च्या वादावर चर्चा करण्यात आली . या समितीमध्ये भाजपचे ज्येष्ठ नेते लालकृष्ण अडवाणी , परेश रावल , राज बब्बर यांचा समावेश होता . यावेळी समितीकडून भन्साळींना विविध प्रश्न विचारण्यात आले . चित्रपटाचे पोस्ट प्रॉडक्शन पूर्ण झालेले नसतानाही तो सेन्सॉरपुढे कसा पाठवण्यात आला , चित्रपटाच्या नावे कोणता संदर्भ इतिहासात नमूद करण्यात आला होता का , आणि आला असल्यास तुम्ही इतिहासाची मोडतोड केली नाही असे कसे म्हणू शकता , असे बरेच प्रश्न भन्साळींना विचारण्यात आल्याचे समजते . वाचा : ‘पद्मावती’ चित्रपटाचा दुसरा ट्रेलर लवकरच प्रदर्शित होण्याची शक्यता भारताबाहेर या चित्रपटाला हिरवा कंदील मिळाल्यामुळे चित्रपट सेन्सॉरने प्रमाणित करण्यापूर्वीच तो युरोपमध्ये पाठवण्यात आला होता का , असा प्रश्नही त्यांना विचारण्यात आला . पण , चित्रपटाचे कथानक एका कवितेवर आधारल्याचे म्हणत भन्साळींनी अनेकांनाच धक्का दिला . त्यामुळे निदान आतातरी या चर्चेतून चित्रपटाला फायदा होतो का , हे पाहणे महत्त्वाचे ठरणार आहे ."
entertainment,मराठी चित्रपटसृष्टीत विक्रमी उत्पन्न मिळवून नवा विक्रम प्रस्थापित करणारा ‘सैराट’ हा चित्रपट आणि त्यातील ‘आर्ची व परशा’ ही जोडी अर्थात रिंकू राजगुरू व आकाश ठोसर यांनाही प्रचंड लोकप्रियता मिळाली आहे . कपिल शर्मा याच्या ‘कॉमेडी शो’मध्ये येऊन गेल्यानंतर ही जोडी आता हिंदीतील ‘सो यु थिंक यू कॅन डान्स’ या रिअॅलिटी शोमध्ये पाहायला मिळणार आहे . ‘सैराट’ चित्रपटाने केवळ मराठीच नव्हे तर अमराठी प्रेक्षकांनाही चित्रपटगृहाकडे खेचून आणले आहे . ‘सैराट’मधील ‘झिंग झिंग झिंगाट’ गाण्याने तर अक्षरशः धुमाकूळ घातला आहे . रिंकू व आकाश यांना नवीन मराठी चित्रपटही मिळाले आहेत . एकूणच ही जोडी सध्या ‘हिट’ ठरली आहे . या दोघांसह ‘सैराट’चा दिग्दर्शक नागराज मंजुळे व अन्य चमू हिंदीतील कपिल शर्माच्या शोमध्ये सहभागी झाला होता . आता त्याच्या पुढचे पाऊल टाकत रिंकू व आकाश ही जोडी आणखी एका हिंदी रिअॅलिटी शोमध्ये सहभागी होत आहे . ‘अॅण्ड टीव्ही’वर ‘सो यु थिंक यू कॅन डान्स’ हा रिअॅलिटी शो असून त्यामध्ये या जोडीने ‘सैराट’मधील काही संवाद म्हणून दाखविले आहेत . विशेष म्हणजे माधुरी दीक्षितच्या ‘देवदास’मधील प्रसिद्ध संवादही सादर केला आहे . रिंकू ‘चंद्रमुखी’ तर आकाश ‘देवदास’ झाला आहे . रिंकू आकाशला ‘क्यो पिते हो जब बर्दाश नहीं होती’ ? असा प्रश्न विचारते व आकाश त्यावर तिला ‘इसलिए पिता हूं ता की तुम्हे बर्दाश कर सकू’ असे उत्तर देतो . याच कार्यक्रमात रिंकू व आकाश ने ‘याड लागलं’ व ‘सैराट झालं जी’ या दोन गाण्यांवर नृत्यही केलं आहे . कार्यक्रमाचे प्रसारण रविवारी रात्री साडेआठ वाजता ‘अॅण्ड टीव्ही’वर होणार आहे .
entertainment,"अमिताभ बच्चन आणि ऋषी कपूर यांचा बहुप्रतिक्षित ‘१०२ नॉट आऊट’ सिनेमाचा टीझर नुकताच प्रदर्शित करण्यात आला . या सिनेमातून अमिताभ आणि ऋषी यांची जोडी २७ वर्षांनंतर रुपेरी पडद्यावर दिसणार आहे . सिनेमाचा टीझर पाहून या सिनेमाबद्दलची उत्सुकता नक्कीच वाढते यात काही शंका नाही . बॉलिवूडमधील दोन तगडे कलाकार जेव्हा एकत्र येतात तेव्हा समोर येणारी कलाकृतीही काही वेगळीच असते . ‘१०२ नॉट आऊट’ या सिनेमाचा टीझर पाहून ही गोष्ट पुन्हा एकदा प्रकर्षाने जाणवायला लागते . ‘अमर अकबर अँथनी’ सिनेमात बिग बी आणि ऋषी यांनी सख्ख्या भावांची व्यक्तिरेखा साकारली होती . या सिनेमात अमिताभ ऋषी यांचे वडील दाखवण्यात आले आहेत . ‘१०२ नॉट आऊट’ ही अशा बाप - लेकांची गोष्ट आहे ज्यात वडिलांचे वय १०२ असते . पण १०२ वयाचे वडील अंथरुणाला खिळून राहिलेले न दाखवता अजूनही आयुष्याचा मनमुराद आनंद घेताना दिसतात . त्याउलट त्यांचा मुलगा हा आयुष्याकडे नकारात्मक पद्धतीने पाहत असतो . एकीकडे १०२ वर्षांचे बाबा सेक्सोफोन वाजवताना फुटबॉल खेळताना दिसतात तर ७५ वर्षांचा मुलगा घरात चिंतेने येरझाऱ्या मारताना , योगासनं करताना दिसतो . लेखकाने या सिनेमात बाप - लेकांमधील पिढीतले अंतर एका वेगळ्या पद्धतीने दाखवले आहे . ‘ओह माय गॉड’ सिनेमाचा दिग्दर्शक उमेश शुक्लाने या सिनेमाचे दिग्दर्शन केले आहे . यावर्षी ४ मे रोजी हा सिनेमा प्रदर्शित होणार आहे . टीझरमध्ये या दोघांचे व्यक्तिमत्व ठळकपणमे दाखवण्यात आले आहे . टीझरमध्ये अमिताभ यांच्या तोंडी फक्त एकच संवाद आहे ते म्हणतात की , ‘मी जगातला पहिला बाप असेन जो स्वतः आपल्या मुलाला वृद्धाश्रमात घालणार आहे . ’"
lifestyle,"अॅपल कंपनीने नव्या मॅकबुक एअर मॉडेलची नवीन आवृत्ती आणि फेस आयडीसह अनेक उत्तम फिचर्स असलेला नवा आयपॅड प्रो लाँच केला आहे . तसंच मॅक मिनी आणि मॅक पेन्सिलही कंपनीने सादर केली . न्यू यॉर्कच्या ब्रुकलिन अॅकेडमी ऑफ हॉवर्ड गिलमॅनच्या ओपेरा हाउसमध्ये आयोजित एका इव्हेंटमध्ये कंपनीने ही उपकरणं लाँच केली . अॅपल मॅकबुक एअरमध्ये आधीच्या मॉडेलच्या तुलनेत अनेक नव्या फिचर्सचा समावेश आहे . यामध्ये रेटिना डिस्प्ले , टच आयडीच्या माध्यमातून बायोमॅटीक ऑथेंटिकेशन प्रणालीचा समावेश आहे . हा कमी वजनाचा कमी जाडीचा डिस्प्ले असलेला लॅपटॉप आता आणखी हलका झाला आहे . यामध्ये आता टचआयडीचा ( फिंगरप्रिंट स्कॅनर ) समावेश करण्यात आला आहे . वजन केवळ 1.34 किलो आहे . इंटेलच्या आठव्या पिढीतील प्रोसेसर , 16 जीबीपर्यंत रॅम , 1.5 टीबीपर्यंत स्टोरेजचा पर्याय यात आहे . एकदा चार्ज केल्यावर बॅटरी 12 तासांचा बॅकअप देईल असा दावा कंपनीने केला आहे . अद्ययावत कि - बोर्ड देण्यात आला असून कनेक्टिव्हिटीसाठी युएसबी टाईप - सी , थंडरबोल्ट पोर्ट आदी पर्याय आहेत . याच्या विविध व्हेरिअंटची किंमत 1,14,900 रुपयांपासून सुरू होत आहे . 7 नोव्हेंबरपासून भारतात याची विक्री सुरू होत आहे . आयपॅड प्रो ( 2018 ) या नव्या टॅबलेटलाही लाँच करण्यात आलं आहे . यामध्ये यंदा होम बटनचा समावेश करण्यात आलेला नाही . यातील सर्वात आकर्षक फिचर म्हणजे फेस आयडी . हे फिचर अनेक आयफोनमध्ये असलं तरी पहिल्यांदाच या फिचरचा समावेश आयपॅडमध्ये करण्यात आला आहे . पुढील बाजूला असलेल्या 12 मेगापिक्सलच्या कॅमेऱ्याच्या सहाय्याने हे फिचर वापरता येईल . याच्या मागील बाजूला 8 मेगापिक्सलचा कॅमेरा आहे . 64 जीबी ते 1 टीबीपर्यंत स्टोरेजचा पर्याय आहे . याच्या विविध व्हेरिअंटची किंमत 71 हजार 900 रुपयांपासून पुढे आहे . याशिवाय कंपनीने अॅपल पेन्सिल देखील सादर केली आहे . यामध्ये वायरलेस चार्जिंगचा पर्यायही देण्यात आला आहे . याद्वारे नोट्स घेणं सहजसोपं होणार आहे . 10 हजार 900 रुपयांपासून पुढे या पेन्सिलची किंमत आहे . याशिवाय मॅक मिनी हा छोट्या आकाराचा मिनी कॉम्प्युटर आता आणखी स्मार्ट झाला आहे . यामध्ये आता 4/6 Core इंटेल प्रोसेसर्सचा समावेश करण्यात आलेला आहे , 75 हजार 900 रुपये इतकी याची किंमत असेल ."
sports,"सिडनी : दक्षिण आफ्रिकेतील कसोटी सामन्यादरम्यान चेंडू कुरतडल्याच्या प्रकरणात दोषी आढळलेला ऑस्ट्रेलियाचा माजी कर्णधार स्टीव्ह स्मिथ या प्रकरणानंतर चार दिवस रडत असल्याचे समोर आले आहे . त्याला त्याच्या मुलांनी भावना आवरण्याचा सल्ला दिल्याचे सांगण्यात येत आहे . चेंडू कुरतडल्याच्या प्रकरणात स्मिथ याच्यासह सलामीवीर डेव्हिड वॉर्नर यांना एक वर्षांची बंदीची शिक्षा देण्यात आली होती . या दोघांना आपण केलेल्या कृत्याचा पश्चाताप झाल्याच्या बातम्या माध्यमांतून फिरत होत्या . आता या प्रकरणानंतर तब्बल चार दिवस स्मिथ सतत रडत होता , हा खुलासा खुद्द स्मिथने केला आहे . या अपमानास्पद प्रकरणात दोषी ठरल्यानंतर मायदेशी सिडनीला परतताना पत्रकार परिषदेत तो म्हणाला , "" भावनिकदृष्ट्या व्यक्त होण्यास काहीच हरकत नसते . "" या शिक्षेच्या काळात स्मिथने सिडनीतील एका शाळेत पुरुषांचे मानसिक आरोग्य ( मेन्स मेंटल हेल्थ चॅरिटी ) या संस्थेच्या प्रमोशनसाठी कार्यक्रमात सहभाग घेतला होता . सेव्हन नेटवर्कच्या ऑडिओ रेकॉर्डनुसार स्मिथ विद्यार्थ्यांशी बोलताना म्हणाला , "" प्रामाणिकपणे सांगू तर या प्रकरणामुळे मी जवळजवळ चार दिवस अश्रु ढाळले . मी खरोखरच मानसिकरित्या स्वतःशी लढत आहे . ही माझ्यासाठी नक्कीच सर्वात कठीण गोष्ट आहे . "" या कार्यक्रमाच्या सुरवातीला स्मिथला सिडनीतील लोकांच्या संतापजनक टीकांना सामोरे जावे लागले . परंतु पत्रकार परिषदेत तो त्याच्या वडिलांच्या आठवणीने भावूक झाला . त्यामुळे त्याला लोकांचे सांत्वन मिळाल्याने सहानुभूतीची लाट निर्माण झाली . स्मिथने सांगितले , की कठीण प्रसंगातही आधार देणारे कुटुंब आणि जिवलग मित्र मिळाल्यामुळे तो स्वतःला भाग्यवान समजतो . एक पुरुष म्हणून भावना व्यक्त करण्यात कसलाच कमीपणा नसतो . राज्य आणि आंतरराष्ट्रीय क्रिकेटमध्ये खेळण्यास बंदी केली असली तरी स्मिथला ऑस्ट्रेलियातील क्लब पातळीवर आणि परदेशी देशांतर्गत स्पर्धेत सहभागी होण्याची परवानगी आहे . 28 जून ते 15 जुलै दरम्यान टोरंटोत होणाऱ्या ग्लोबल टी 20 कॅनडा स्पर्धेच्या उद्घाटन प्रसंगी तो पुन्हा खेळण्यास सज्ज होणार असल्याचे त्याने स्पष्ट केले . याबाबत स्मिथ म्हणाला , "" आशा करतो की , जेव्हा मी आंतरराष्ट्रीय क्रिकेटमध्ये पुररागमन करेल तेव्हा मी नव्या दमाने खेळण्यास तयार असेल . "" स्मिथबरोबर वॉर्नरदेखील कॅनडा स्पर्धेत खेळणार आहे . तर बॅनक्रॉफ्ट जुलैमध्ये डार्विन येथे कमी पातळीवरच्या मर्यादित षटकांच्या स्पर्धेत पुनरागमन करेल अशी अपेक्षा आहे ."
sports,"विम्बल्डन ग्रँडस्लॅमच्या उपांत्य फेरीचा दुसरा सामना नोवाक जोकोविच आणि राफेल नदाल यांच्यामध्ये सुरु असून यामध्ये तीन सेट पूर्ण झाले असून जोकोविच ६ - ४ , ३ - ६ , ७ - ६ च्या सेटने आघाडीवर आहे . कर्फ्यु टाइममुळे हा सामना शनिवारी पहाटे ३ . ३० वाजता थांबवण्यात आला . तो शनिवारी संध्याकाळी ५ . ३० वाजता पुन्हा पुढे सुरु होईल . या सामान्यांतील विजेता अंतिम फेरीत केविन अँडरसनशी भिडणार आहे . केविन अँडरसन आणि जॉन इस्नर यांच्यामध्ये पुरुष उपांत्य फेरीचा पहिला सामना शुक्रवारी संध्याकाळी ५ . ३० मिनिटांनी सुरु झाला . विम्बल्डनच्या इतिहासातील दुसऱ्या क्रमांकावरील सर्वाधिक वेळ गाठताना हा सामना तब्बल साडे सहा तास चालला . शुक्रवारी रात्री १२ . ३० वाजण्याच्या सुमारास तो संपला . तर नोवाक जोकोविच आणि राफेल नदाल यांच्यातील दुसऱ्या समान्याला रात्री ११ वाजता सुरुवात झाली . कर्फ्यु टाइममुळे हा सामना शनिवारी पहाटे ३ . ३० वाजता थांबवण्यात आला . दरम्यान , जोकोविच आणि नदाल यांच्यामध्ये रंगलेल्या दुसऱ्या समान्यात एकून तीन सेट झाले यामध्ये जोकोविच दोन सेट खेळला तर एक सेट नदाल . यामध्ये जोकोविच आघाडीवर असून सामना थांबवला त्यावेळी या सामन्याचा स्कोर ६ - ४ , ३ - ६ , ७ - ६ झाला होता . त्यानंतर आता शनिवारी संध्याकाळी ५ . ३० वाजता उर्वरित खेळ पुन्हा सुरु होणार आहे . त्यानंतर होणाऱ्या दोन सेटमध्ये एका सेटमध्ये जो आघाडीवर राहिल तो अंतिम फेरीत धडक मारणार आहे . यातील विजेत्याचा मुकाबला यापूर्वीच अंतिम फेरीत पोहोचलेल्या अँडरसनसोबत होणार आहे . लंडनमधील सेंटर कोर्ट येथे अंडर रुफ हा सामना शनिवारी पुन्हा सुरु होणार असून महिला एकेरीच्या अंतिम सामन्यापूर्वी हा सामना खेळवला जाईल . महिला एकेरीचा अंतिम सामना सेरेना विल्यम्स आणि अँजेलिक कर्बर यांच्यामध्ये होणार आहे ."
entertainment,करिना आणि सैफ अली खानचा मुलगा तैमुरला पाहण्यासाठी सध्या सारेच उत्सुक असतात . तैमुरवर सोशल मीडियावर टीका होत असली तरी त्याचे फोटो पाहणाऱ्यांची संख्याही काही कमी नाही . त्यावरुनच तैमुरची सोशल मीडियावरील क्रेझ लक्षात येते . नुकतेच बाबा सैफसोबत तैमुरचे काही कूल फोटो समोर आले . आत्या सोहा अली खानच्या वाढदिवसाला आई - बाबांसोबत जाताना तैमुर फार उत्साही दिसला . तसे पाहायला गेले तर तैमुर साऱ्याच कपड्यात गोंडस दिसतो . या नाइट ड्रेसमध्येही तो तेवढाच गोड आणि गोंडस दिसत होता . तैमुससोबत सैफ आणि करिनाही अगदी कॅज्युअल टी - शर्ट आणि पॅन्टमध्ये दिसले . या तिघांचे हे आऊटफिट पाहून कदाचित सोहाच्या बर्थडे पार्टीची थीम ‘पजामा पार्टी’ असेल वाटते . लवकरच तैमुर एक वर्षांचा होईल . आत्याच्या घरी जाताना तैमुरने प्रसारमाध्यमांना फार उत्साहाने फोटो काढू दिले . ४ ऑक्टोबरला सोहाने आपला ३९ वा वाढदिवस साजरा केला . २९ सप्टेंबरला सोहाने एका गोंडस मुलीला जन्म दिला . सध्या ती आणि कुणाल आपल्या मुलीच्या म्हणजे इनायाच्या संगोपनात व्यग्र आहे . सोहाच्या वाढदिवसा दिवशी कुणालने तिच्यासोबतचा एका फोटो इन्स्टाग्रामवर टाकत तिला वाढदिवसाच्या शुभेच्छा दिल्या . तैमुरनंतर आता सोहा आणि कुणालची मुलगीही सोशल मीडियावर ट्रेण्ड करत आहे . पण अजूनपर्यंत इनाया नौमीचा एकही फोटो समोर आलेला नाही . सध्या ‘वीरे दी वेडिंग’ सिनेमाच्या चित्रीकरणामध्ये व्यग्र असलेली करिनाही सोहा आणि कुणालच्या घरी गेली होती . करीनाने यावेळी प्रिन्टेंड टी - शर्टसोबत काळ्या रंगाची पॅन्ट घातली होती . सोहाच्या पार्टीनंतर सैफ लगेच त्याच्या ‘शेफ’ सिनेमाच्या प्रिमिअरला गेला होता .
entertainment,"प्रसिद्ध कॉमेडियन कपिल शर्मा आणि सुनील ग्रोवर यांच्यातील वाद चर्चेत आल्यापासून या दोघांनी एकत्र येऊन पुन्हा एकदा आपले मनोरंजन करावे , अशीच त्यांच्या चाहत्यांची इच्छा आहे . पण , जसजसे दिवस सरत आहेत ते पाहता हा मिलाप होणं जवळपास अशक्यच असल्याचं दिसतंय . या सगळ्याचा कपिलवर खरंच परिणाम होतं असेल असे त्याच्या चाहत्यांना कदाचित वाटत असेल . पण , तसं असेल तर तो त्याच्या चाहत्यांचा निव्वळ भ्रम असल्याचे म्हणावे लागेल . कारण , विनोदवीर आणि अभिनेता कपिल शर्माने नुकतेच त्याच्या शोचे १०० भाग पूर्ण केले . यानिमित्त झालेल्या सेलिब्रेशनमध्ये कपिलने कोणतीच कसर बाकी ठेवली नाही . ‘द कपिल शर्मा शो’च्या १०० व्या एपिसोडचे चित्रीकरण कपिलने पूर्ण केले असून , हा भाग पुढच्या आठवड्यात दाखविला जाईल . आजपर्यंत ‘द कपिल शर्मा शो’च्या यशाचे साक्षीदार राहिलेले सुनील ग्रोवर , चंदन प्रभाकर आणि अली असगर मात्र या सेलिब्रेशनमध्ये सहभागी नव्हते . बहुदा या तिघांनाही शोच्या निर्मात्यांना शुभेच्छा देण्यात रस नसल्याचे दिसते . १०० व्या एपिसोडच्या निमित्ताने कपिलने भारतीय महिला क्रिकेट संघाला आमंत्रित केले होते . एक विलक्षण योगायोग म्हणजे कलर्स वाहिनीवरील ‘कॉमेडी नाइट्स विथ कपिल’ने २०० एपिसोड पूर्ण केले त्यावेळेस या शोची रेटिंग घसरण्यास सुरुवात झाली होती . तेव्हाही सुनीलने या शोमधून घेतलेली ‘एक्झिट’ त्यामागचे मुख्य कारण होते . याचीच पुनरावृत्ती आता झाल्याचे पाहायला मिळतेय . सुनीलने ‘द कपिल शर्मा शो’ सोडला असून , त्यानंतर शोच्या टीआरपीमध्ये मोठ्या प्रमाणात घसरण झालीये . त्यामुळे ‘कॉमेडी नाइट्स’प्रमाणेच आता हा शोदेखील गुंडाळण्याची वेळ कपिलवर येतेय का ? हे येणारा काळच सांगेल . दरम्यान , सुनील , अली आणि चंदन यांनी शोमध्ये परतावे यासाठी कपिलने प्रयत्न करणे बंद केलंय . सुनीलनेही आता दुसरे काम हाती घेतले असून त्याबद्दलचे अपडेट्स तो सोशल मीडियावर देत असतो ."
entertainment,"हिंदी चित्रपटसृष्टीत आतापर्यंत बऱ्याच अभिनेत्रींनी त्यांचं नशीब आजमावून पाहिलं . त्यात काहींच्या वाट्याला यश आलं तर काहींना मात्र अपयशाचा सामना करावा लागला . यशाची ही गणितं अगदी सुरेखपणे हाताळणारी अशीच एक अभिनेत्री म्हणजे दीपिका पादुकोण . सध्याच्या घडीला प्रेक्षकांच्या मनावर राज्य करणारी ही मस्तानी आपल्या अभिनय कारकिर्दीत नवनवीन विक्रम प्रस्थापित करत असतानाच तिच्या यशाचं एक अनोखं समीकरण सध्या चर्चेचा विषय ठरत आहे . दीपिकाने आतापर्यंत साकारालेल्या बऱ्याच चित्रपटात मुख्य भूमिकेसाठी पहिली निवड तिच्या नावाला देण्यात आली नव्हती . आता यात नवं काय , असा प्रश्न तुम्हाला पडण्याआधी इथे लक्ष देण्याजोगी बाब म्हणजे दीपिकाला यशाच्या शिखरावर पोहोचवणाऱ्या मुख्य चित्रपटांसाठी अभिनेत्री ऐश्वर्या राय हीच पहिली निवड होती . किंबहुना काही चित्रपट आपण नाकारल्याचं खुद्द या विश्वसुंदरीने सांगितलं आहे . ‘हॅप्पी न्यू इयर’ या चित्रपटातील ‘मोहिनी’ साकारण्यासाठीसुद्धा ऐश्वर्याला विचारण्यात आलं होतं . पण , काही कारणास्तव तिने हा चित्रपट नाकारल्यामुळे शाहरुखसोबत स्क्रीन शेअर करण्याची संधी दीपिकाच्या वाट्याला आली . ऐश्वर्यानेच चित्रपट समीक्षक राजीव मसंदला दिलेल्या मुलाखतीत याविषयीचा खुलासा केला . इतकंच नव्हे , तर संजय लीला भन्साळींच्या मनात ‘बाजीराव मस्तानी’ हा चित्रपटही २००० सालातच साकारण्याचा मानस होता . सलमान खान आणि ऐश्वर्या यांच्या नावांना त्या चित्रपटातील मुख्य भूमिकांसाठी प्राधान्य देण्यात आलं होतं . पण , त्यावेळी एकमेकांच्या प्रेमात आकंठ बुडालेल्या ऐश्वर्या आणि सलामानच्या नात्यात दुरावा आला आणि काही काळासाठी या चित्रपटाविषयीचे विचार भन्सांळीनीही दूर सारले . ज्यानंतर त्यांनी अखेर रणवीर सिंग , दीपिका पादुकोण आणि प्रियांका चोप्रा यांची निवड करत हा महत्त्वाकांक्षी चित्रपट प्रेक्षकांच्या भेटीला आणला . किंबहुना विक्रमी कमाई करणाऱ्या ‘पद्मावत’ या चित्रपटासाठीही पुन्हा भन्साळींनी आपल्याला विचारलं होतं , असं ऐश्वर्यानेच ‘स्पॉटबॉय ई’ला दिलेल्या माहितीत म्हटलं . ऐश्वर्याने ‘राणी पद्मावती’ साकारण्यास नकार दिला आणि सरतेशेवटी हा चित्रपट पुन्हा दीपिकाच्याच वाट्याला आला . ऐश्वर्याने ‘राणी पद्मावती’ची भूमिका साकारली असती तर तिच्यासाठी खिल्जीच्या भूमिकेत भन्साळींना योग्य असा अभिनेता सापडला नव्हता . मुळाच चित्रपटाची स्टारकास्टही तितकीच महत्त्वाची असते . त्यामुळेच इच्छा असूनही पुन्हा भन्साळींसोबत काम करण्याची संधी मिळाली नसल्याचंही तिने स्पष्ट केलं . वाचा : त्याची चोरी मी पकडली होती , एक्स बॉयफ्रेंडविषयी दीपिकाने केला खुलासा हा निव्वळ योगायोग म्हणा किंवा मग नशिबाची खेळी . पण , ऐश्वर्याने ज्या चित्रपटांना नाकारलं त्याच चित्रपटांनी दीपिका पादुकोणला स्टार केलं हे नाकारता येणार नाही . कलाविश्वात अशाच गोष्टी अनेकदा चर्चेचा विषय ठरतात ."
sports,"नैसर्गिक साधनसंपत्तीने समृद्ध असा प्रांत म्हणजे बिहार . याच बिहारची विलग झालेली शाखा अर्थात झारखंड . कोळसा , खाणी आणि त्यावर आधारित आयुष्य यावर बेतलेला ‘गँग्स ऑफ वासेपूर’ चित्रपट चार वर्षांपूर्वी आला होता . मॉल , मल्टिप्लेक्स , विदेशी ब्रॅण्ड या चंगळवादी इंडियाला या चित्रपटाच्या निमित्ताने राबणाऱ्या , वंचित , उपेक्षित भारतातल्या माणसांची कहाणी अनुभवायला मिळाली . वासेपूर चित्रपटात दाखवल्याप्रमाणे तिरंदाज लक्ष्मीराणी माझीचे वडील कोळसाच्या खाणीत कामाला आहेत . धूर , धूळ यांनी भरलेली दुनिया , आरोग्याची होणारी हेळसांड , हातावर असलेले पोट असे हे विश्व . वासेपूर चित्रपट पाहताना लक्ष्मीराणीला वडिलांचे आणि पर्यायाने आपलेच आयुष्य बघतोय असे वाटून गेले . चार वर्षांनंतर या चित्रात मोठा बदल झाला आहे . नकाशात एका ठिपक्याचे अस्तित्व असणाऱ्या झारखंडच्या बागुला गावात जन्मलेली लक्ष्मीराणी माझी रिओ ऑलिम्पिकमध्ये भारताचे प्रतिनिधित्व करणार आहे . तिच्या बाबांना कार्यालयात बढती मिळाली आहे . सुरक्षेचं पिवळं हेल्मेट परिधान करून भूगर्भात साधनसंपत्तीच्या उत्खननाऐवजी या कामावर देखरेख ठेवण्याची जबाबदारी त्यांच्याकडे आहे . लक्ष्मीराणी आता पश्चिम बंगालमधल्या चित्तरंजन शहरात राहते . क्रीडापटूंना आपल्या सेवेत सामावून घेणाऱ्या भारतीय रेल्वेने लक्ष्मीराणीला छत्तीसगढमधल्या बिलासपूर येथे नोकरी दिली आहे . बागुलातील सरकारी शाळेत शिकत असताना लक्ष्मीराणी फुटबॉल खेळायची . मात्र शाळेच्या खेळांमध्ये तिरंदाजीचा समावेश कधीच नव्हता . अशाच एके दिवशी युवा प्रतिभाशोध उपक्रमांतर्गत प्रशिक्षक धर्मेद्र तिवारी लक्ष्मीराणीच्या शाळेत दाखल झाले . तिरंदाजी खेळण्यात , शिकण्यात कोणाला रस आहे का ? अशी तिवारी यांनी विचारणा केली . लक्ष्मीराणीच्या वर्गातल्या मुलांनी टीव्हीवर रामायण , महाभारत या मालिकांमध्ये धनुष्यबाण पाहिले होते . परंतु धनुष्यबाण खेळायचा वगैरे गोष्टी त्यांच्या आकलनापलीकडच्या होत्या . पन्नास विद्यार्थ्यांच्या वर्गातून एकच हात वर आला - लक्ष्मीराणीचा . शाळेत शिकणाऱ्या लक्ष्मीराणीचा त्यामागचा विचारही भन्नाट होता . ‘माझे वडील खाणीत धोकादायक काम करतात . त्यांनी हे काम थांबवावं असं मला वाटतं . पण त्यासाठी घरात दुसरं कोणी तरी कमवायला लागणं आवश्यक आहे . तिरंदाजी शिकून पैसे मिळवता येतील . स्वतःच्या पायावर उभं राहून कुटुंब चालवता येईल’ . अल्लड आणि चिंताविरहित सुखेनैव शालेय आयुष्यात लक्ष्मीराणीने व्यक्त केलेल्या भावनांनी तिवारी यांना विचार करायला भाग पाडले . आनंद , गंमत , मनोरंजन यापेक्षाही कुटुंबाचा विचार करणाऱ्या लक्ष्मीराणीला तिवारी यांनी जमशेदपूरच्या टाटा आर्चरी अकादमीत दाखल करून घेतलं . शाळकरी मुलीत शिष्य हुडकणाऱ्या तिवारी यांच्या मार्गदर्शनाखालीच लक्ष्मीराणी रिओमध्ये लक्ष्याचा वेध घेणार आहे . टाटा अकादमीत लक्ष्मीराणीला कॅडेटचा दर्जा देण्यात आला . अकादमी तिचं दुसरं घरच झालं . कौटुंबिक गरज म्हणून तिरंदाजीकडे वळलेल्या लक्ष्मीराणीने अकादमीत तिरंदाजीचे बारकावे आत्मसात केले . उपजत गुणवत्तेला कष्टाची जोड देत लक्ष्मीराणीने राज्य , राष्ट्रीय ते आंतरराष्ट्रीय टप्पा झटपट पार केला . लक्ष्मीराणीच्या प्रवासाची दखल घेत युनिसेफच्या भारत विभागाने तिला सदिच्छादूत केलं आहे . ‘मी आज जे काही आहे ते शिक्षणामुळे . परिस्थिती बेताची असूनही घरच्यांनी माझ्या शिक्षणाला प्राधान्य दिलं . शाळेत असल्यामुळेच तिरंदाजी शिकण्याची संधी मिळाली . आता मी आंतरराष्ट्रीय स्तरावर तिरंदाजीत भारताचे प्रतिनिधित्व करते . पण ही संधी शाळेमुळे मिळाली . शाळेत केवळ घरच्यांमुळे जाऊ शकले , ’ असं लक्ष्मीराणी सांगते . मे महिन्यात झालेल्या जागतिक अजिंक्यपद स्पर्धेत उपांत्यपूर्व फेरी गाठत लक्ष्मीराणीने रिओवारी पक्की केली . लक्ष्मीराणीची ही पहिलीच ऑलिम्पिकवारी . रिओमध्ये लक्ष्मीराणी रिकव्र्ह प्रकारात वैैयक्तिक आणि सांघिक अशा दोन्ही गटांमध्ये सहभागी होणार आहे . लंडन ऑलिम्पिकमध्ये भारतीय तिरंदाजी पथकाकडून पदकाची अपेक्षा होती . मात्र क्रिकेटची पंढरी असणाऱ्या लॉर्ड्स मैदानात स्वैर वाऱ्यांच्या प्रभावासमोर भारतीय तिरंदाज निष्प्रभ ठरले . चार वर्षांनंतर अपयश पुसून काढण्याची संधी भारतीय तिरंदाजांना मिळणार आहे . ‘दीपिका कुमारी आणि बॉम्बयला देवी यांच्या तुलनेत लक्ष्मीराणीकडे अनुभव कमी आहे . परंतु दडपणाच्या क्षणी खेळ उंचावण्याची तिची हातोटी विलक्षण आहे . अचूक लक्ष्यवेध करत सातत्याने दहा गुण पटकावण्यात ती वाकबगार आहे . लक्ष्मीराणीमुळे संघाचे संतुलन होते , ’ असे राष्ट्रीय तिरंदाजी प्रशिक्षक धर्मेद्र तिवारी यांनी सांगितले . गेल्या वर्षी जागतिक तिरंदाजी अजिंक्यपद स्पर्धेत लक्ष्मीराणीने रौप्यपदकाची कमाई केली . लक्ष्मीराणीच्या सातत्यपूर्ण प्रदर्शनाची दखल घेत ‘ऑलिम्पिक गोल्ड क्वेस्ट’ संस्थेने तिला पाठिंबा देण्याचा निर्णय घेतला . बंगळुरू येथे झालेल्या राष्ट्रीय शिबिरात तिरंदाजी कौशल्याबरोबरच मानसिक कणखरता , तंदुरुस्ती व्यवस्थापन , आहार नियोजन याविषयी मार्गदर्शन करण्यात आले आहे . भारतीय पथकाच्या तुलनेत तिरंदाजी संघ खूप आधीच रिओत दाखल झाला आहे . तिरंदाजी केंद्र दूर असल्याने तिरंदाजांना ऑलिम्पिक ग्रामऐवजी स्वतंत्र हॉटेलात राहण्याची अनुमती देण्यात आली आहे . क्रीडा विश्वातल्या सर्वोच्च सोहळ्यासाठी लक्ष्मीराणी तय्यार आहे . आर्थिक आणि सामाजिकदृष्टय़ा सधन वातावरणातच खेळाडू घडतात या समजाला छेद देत छोटय़ा गावातूनही ऑलिम्पिक दर्जाचे क्रीडापटू निर्माण होऊ शकतात हे लक्ष्मीराणीच्या निमित्ताने सिद्ध झाले आहे . २०१६ मध्ये झालेल्या विश्वचषकात रौप्यपदक विजेत्या भारतीय महिला संघाचा लक्ष्मीराणी भाग होती . यंदा झालेल्या दक्षिण आशियाई क्रीडा स्पर्धेत सुवर्णपदक विजेत्या भारतीय महिला संघाचा भाग होती . २०१५ मध्ये झालेल्या राष्ट्रीय क्रीडा स्पर्धेत वैयक्तिक आणि सांघिक प्रकारात सुवर्णपदकावर मोहर . गेल्या वर्षी डेन्मार्क येथे झालेल्या जागतिक अजिंक्यपद स्पर्धेत वैयक्तिक आणि सांघिक प्रकारात रौप्यपदकाची कमाई ."
entertainment,"मराठी चित्रपटसृष्टीत सध्या ”आणि…डॉ . काशिनाथ घाणेकर” या चित्रपटाची जोरदार चर्चा रंगली आहे . या चित्रपटाच्या टीमने नुकतीच अस्सल पाहुणे इरसाल नमुनेच्या सेटवर हजेरी लावली होती . यामध्ये सुबोध भावे , सुमित राघवन , सोनाली कुलकर्णी , आनंद इंगळे यांचा समावेश होता . ८ नोव्हेंबर रोजी हा चित्रपट सर्वत्र प्रदर्शित होणार असून कार्यक्रमामध्ये चित्रपटाच्या संपूर्ण टीमने खूप किस्से , आठवणी सांगितल्या . दिवाळीनिमित्त या कार्यक्रमाचे आयोजन करण्यात आले होते . यावेळी सुबोध भावेने मराठी रंगभूमी आणि चित्रपटाचा त्याला अभिमान आहे असे सांगितले . वैदेही परशुरामीला तिला कुणावर आधारित असलेल्या बायोपिकमध्ये काम करायला आवडेल असे विचारले असता ती म्हणाली “रेखा” आणि अमिताभ बच्चन यांच्या भूमिकेमध्ये कोण आवडेल यावर ती म्हणाली , “ सुबोध भावेबरोबर काम केले आहे तर , सुमित राघवन अमिताभ बच्चन यांच्या भूमिकेमध्ये आवडतील” . सुबोध भावेला बालगंधर्व की लोकमान्य - एक युग पुरुष या आपल्या चित्रपटातील आवडत्या चित्रपटाची निवड करायला सांगितली . त्यावेळी बायोपिकची सुरुवात बालगंधर्व या चित्रपटापासून झाली … म्हणून बालगंधर्व” असे त्याने सांगितले . अस्सल पाहुणे इरसाल नमुने चा दिवाळी विशेष भाग “आणि…डॉ . काशिनाथ घाणेकर या चित्रपटाच्या संपूर्ण टीमसोबत कलर्स मराठीच्या साथीने तुमची दिवाळी खास करा ."
entertainment,"सोशल मीडियावर अभिनेत्री स्वरा भास्करवर आक्षेपार्ह टिप्पणी करणं दिग्दर्शक विवेक अग्निहोत्रीला चांगलंच महागात पडलं . स्वरा भास्करने याबद्दल ट्विटरकडे तक्रार नोंदवली . अखेर ट्विटरने मध्यस्ती करत विवेक अग्निहोत्रीचे ट्विटर अकाऊंट ब्लॉक केले . स्वरा भास्करने केरळचे आमदार पी . सी . जॉर्ज यांच्या एका वक्तव्याचा खरपूस समाचार घेतला होता . जॉर्ज यांनी न्यायाची मागणी करणाऱ्या एका बलात्कार पीडित ननविरोधात अपमानास्पद वक्तव्य केलं होतं . पीडितेने केलेल्या बलात्काराच्या आरोपांवर शंका उपस्थित करताना जॉर्ज यांनी त्या पीडितेलाच वेश्या असं म्हटलं . ‘अत्यंत लज्जास्पद . भारताच्या राजकीय आणि धार्मिक विभाजनावर उपस्थित असलेला हा मळका तवंग . खरंच घृणास्पद वक्तव्य आहे , ’ अशा शब्दांत स्वराने फटकारलं . स्वराच्या या ट्विटवर प्रतिक्रिया व्यक्त करताना विवेक अग्निहोत्रीची जीभ घसरली . लैंगिक अत्याचाराविरोधातील # मीटू मोहिमेशी संदर्भ जोडत अग्निहोत्रीने ‘फलक कुठे आहे ? # MeTooProstituteNun ? , ’ असं ट्विट केलं . या आक्षेपार्ह ट्विटवर स्वरा भडकली . यानंतर स्वरा आणि विवेक यांच्यात वाक्युद्ध रंगलं . अखेर स्वराने ट्विटरकडे याविरोधात तक्रार नोंदवली . स्वराच्या तक्रारीची दखल घेत ट्विटरने विवेक अग्निहोत्रीचे अकाऊंट ब्लॉक केले . ‘तुम्ही तक्रार केलेला ट्विटर अकाऊंट तपासल्यानंतर त्यांचं ट्विट ट्विटरच्या नियमांबाहेरचं असल्याचं आम्हाला आढळलं . आम्ही ते अकाऊंट ब्लॉक केलं , ’ असं उत्तर ट्विटरने दिलं . त्याचे स्क्रिनशॉट शेअर करत स्वराने ट्विटरचे आभार मानले ."
lifestyle,"रशियन मॉडेल एकॅटेरिना लिसिना सध्या चर्चेत आहे . जगातील सर्वात लांब पाय असलेली महिला आणि मॉडेल म्हणून तिच्या नावाची नोंद ‘गिनिझ बुक ऑफ वर्ल्ड रेकॉर्ड’मध्ये झालीय . पण कोणे एकेकाळी आपल्या पायांमुळे मोठा न्यूनगंड तिला होता . तिचे लांब पाय पाहून कोणी ‘जिराफ’ तर कोणी ‘शिडी’ म्हणून तिची टेर खेचायचे . शाळेत तर अनेकदा ती मुलांच्या चेष्टेचा विषय होती . मुलांसोबत तिची नेहमीच भांडणं व्हायची . आपणच असे का ? हा प्रश्न तिला सारखा पडायचा . पण हळहळू आपण जगापेक्षा वेगळे आहोत याची जाण तिला होऊ लागली . ६ . ९ फूट उंच असलेल्या एकॅटेरिनाची मॉडलिंग विश्वात चर्चा होऊ लागली . जगातील सर्वात लांब पाय असलेली महिला म्हणून तिची नुकतीच ‘गिनिझ बुक ऑफ वर्ल्ड रेकॉर्ड’मध्ये नोंद झालीय . तिच्या पायांची लांबी १३२ सेंटीमीटर आहे . वाचा : उंची वाढत नाहीये ? हे आसन करुन पाहा… २००८ मध्ये बिजिंगमध्ये झालेल्या ऑलिम्पिकमध्ये तिने बॉस्केटबॉल खेळात रशियाचं प्रतिनिधित्त्व केलं होतं . यात तिने देशाला कांस्य पदकही जिंकून दिलं होतं . लांब पायांमुळे जरी तिच्या नावे विक्रम जमा झाला असला तरी या पायांमुळेच रोजच्या आयुष्यात वावरताना तिला अनेक अडचणींना समोरं जावं लागातंय . पायांमुळे विमानात किंवा गाडी बसतानाही तिला त्रास होतो . अनेकदा मापाच्या चप्पलाही मिळत नासल्याचं तिच म्हणणं आहे . वाचा : उदमांजराच्या विष्ठेतील बियांपासून तयार होते महागडी कॉफी , किंमत माहितीये ?"
sports,"20 आंतरराष्ट्रीय क्रिकेट सामन्यात भारताने इंग्लंडवर मिळविलेला सफाईदार विजय अत्यंत आनंददायक होता . एखादी सुसज्ज सुपर कार वेगाने जाण्याची अपेक्षा असते . अशा कारच्या इंजिनाचा वेग काही वेळाकरता कमी होतो , पण टॉप गिअर टाकताच इंजिन धडाडते आणि सुपरकार पुन्हा दिमाखात दौडू लागते . भारतीय संघाची कामगिरी अशीच होती . संघाच्या कारचे सुकाणू होते कर्णधार विराटकडे . त्याने अगदी सुस्पष्ट आणि दमदार नेतृत्व केले . आता दौरा पुढे सरकत जाईल तेव्हा संघाकडून केवळ सरस कामगिरीची अपेक्षा बाळगणे योग्य ठरेल . काही जणांकडून अपेक्षित असलेली सर्वोत्तम कामगिरी झाली नसतानाही संघ इतक्या सहज जिंकू शकत असेल तर मग अपेक्षा उत्तुंगच राहतील . इंग्लंडमध्ये बहुतेक वेळा स्वेटर घालून खेळावे लागते , पण सामन्याच्यादिवशी भारतात उन्हाळ्यात असतो तसा लख्ख सूर्यप्रकाश होता . त्यामुळे भारतीय खेळाडू आनंदाने "" ऍक्शन ' मध्ये आले . अशा हवामानाचे कदाचित इंग्लंडच्या संघाला आश्चर्य वाटले असेल . भारतीय पाठीराख्यांनी मोठ्या संख्येने गर्दी करणे मात्र त्यांना अपेक्षित होते . त्यांना अपेक्षा नव्हती ती कुलदीप यादवच्या जादूची . कुलदीपने इंग्लंडच्या फलंदाजांना कळसूत्री बाहुल्यांप्रमाणे नाचविले . त्याने टाकलेल्या चेंडूच्या "" टर्न ' चा अंदाज चुकल्यामुळे बेअरस्टॉ आणि ज्यो रुट पुढे सरसावले आणि अखेरीस चकले . मनगटाचा कलात्मक वापर करणाऱ्या फिरकी गोलंदाजांसमोर इंग्लंडचे फलंदाज कसे झगडतात हे माहीत असलेल्यांच्या चेहऱ्यावर त्यामुळे चांगलेच हसू उमटले . चहल कदाचित नवा चेंडू व्यवस्थित "" ग्रीप ' करू शकला नसावा . त्यामुळे तो सर्वोत्तम मारा करू शकला नाही . बटलरचा तडाखा सुरू होताच कुलदीपला पाचारण करण्यात आले . मग त्याच्या जादूमुळे सामन्याचे पारडे क्षणार्धात फिरले . त्यानंतर एका अशा फलंदाजाने "" मास्टरपीस ' ची छोटेखानी झलक सादर केली , जो येत्या काळात भारतीय क्रिकेट गाजविणार आहे . ऑस्ट्रेलिया दौऱ्यात पदार्पणात मिचेल जॉन्सनच्या अत्यंत भेदक माऱ्याचा खंबीरपणे सामना केल्यापासून राहुलचा दर्जा वेगळाच दिसला आहे . राहुल इंग्लंडच्या गोलंदाजीची चौफेर धुलाई करीत असताना श्वास रोखला गेला होता . फलंदाजीसाठी आपला क्रम येण्याच्या प्रतीक्षेत असलेला कर्णधार विराटसुद्धा "" डगआउट ' मध्ये टाळ्या वाजवीत होता . इंग्लंडच्या आव्हान नसलेल्या गोलंदाजीला सामोरे जाताना रोहित शर्मा "" बोअर ' होऊन बाद झाला . मग विराटला आणखी जवळून ही खेळी पाहता आली . ही कामगिरी विजयाची अपेक्षा वाढविणारी आहे . इंग्लंड संघाने वेगाने बोध घेतला नाही आणि हवामानात अचानक बदल झाला नाही , तर हा मोसम भारतासाठी उत्साहवर्धक ठरण्याची अपेक्षा आहे ."
lifestyle,"शहरात स्थायिक होण्याच्या दृष्टीने सध्या शहरामध्ये घर घेणाऱ्या तरुणांचे प्रमाण वाढताना दिसते . राहण्यासाठी घर घेणे किंवा गुंतवणूक म्हणून घेणारेही अनेक असतात . घराबरोबरच त्या घराशी निगडीत खर्च हे करावेच लागतात . त्यामध्ये सोसायटीला भरावा लागणारा मेंटेनन्स हा एक महत्त्वाचा भाग असतो . घर खरेदी करताना आपण लोकेशन , किंमत , घराचे क्षेत्रफळ , इतर खर्च यांबरोबरच सोसायटीचा मेंटेनन्सही लक्षात घेणे महत्त्वाचे आहे . गृहनिर्माण संस्थांकडून सोसायटीच्या गरजांनुसार मेंटेनन्स आकारला जातो . यामध्ये इमारतची दुरुस्ती , सिंकिंग निधी , पार्किंग शुल्क , पाणी शुल्क , मालमत्ता कर , विमा शुल्क आणि इतर विविध सुविधांच्या खर्चाचा समावेश होतो . काही वेळा हा मेंटेनन्स जास्त असल्याचे आपल्याला वाटते . पण सोसायटीकडून दिल्या जाणाऱ्या सुविधांसाठी तो खर्च आवश्यक असतो . साई इस्टेट कन्सलटंटचे सह - संस्थापक अमित वाधवानी यांनी मेंटेनन्सशी निगडीत काही महत्त्वाच्या गोष्टींबाबत माहिती दिली आहे . मूलभूत सुविधा – पहिल्यांदा खरेदीदारांसाठी , ईएमआय रक्कम आणि कार्यकाल ही सर्वात मोठी आव्हाने आहेत . कारण बहुतेकांचे उत्पन्न असे असते जे बचतसाठी जास्त पैसे न राहता आवश्यक गरजा पुरवण्याइतकेच असते . म्हणूनच घर खरेदी करताना बहुतांश जण अशा सोसायटीचा निवड करतात ज्यात अधिक मोहक सुविधा नसतील , परंतु जे भविष्यातील चांगला परतावा देतात . गुंतवणूकीची निवड – काही जण जुन्या सोसायटीमध्ये आपले पहिले घर शोधतात . जुने असल्याने घराची किंमत कमी असते आणि मेंटेनन्सही परवडेल इतका असतो . त्यामुळे आपल्याला परवडेल अशी गुंतवणूक करणे केव्हाही फायद्याचे ठरते . जीएसटी – ज्या गृहनिर्माण संस्थांचा मेंटेनन्स ५००० रुपयांहून कमी असतो . परंतु ज्यांचा वार्षिक मेंटेनन्स २० लाखांहून अधिक असतो ते जीएसटी अंतर्गत येतात . जीएसटीच्या कार्यक्षेत्रात येण्यापासून टाळण्यासाठी बरेच जण गृहनिर्माण सोसायटीऐवजी चांगल्या वैयक्तिक इमारती निवडतात . एकवेळ देखरेख – खरेदीदाराचा भरपाईसाठी होणारा विरोध आणि त्यामधून उद्भवणाऱ्या अनेक वादविवादामुळे बेंगळुरूमध्ये काही डेव्हलपरनी एकवेळ देखभाल शुल्क गोळा करणे सुरू केले आहे . सध्या बऱ्याच ठिकाणी एकाचवेळी जास्त वर्षांचा मेंटेनन्स घेतला जातो . बिल्डर्स फ्लोर वर्सेस मल्टी - स्टोरी अपार्टमेंटस – जास्त मजल्याच्या अपार्टमेंटच्या तुलनेत बांधकाम केलेल्या मजल्यांमध्ये कमी सुविधा आणि सामान्य जागा आहेत , म्हणून त्यांची मासिक देखरेख खूप कमी आहे . घर खरेदी करणाऱ्यांना फक्त वीज आणि पाणी यासारख्या मूलभूत देखरेखसाठी पैसे द्यावे लागतात . तथापि , बिल्डरच्या मजल्यावरील फ्लॅटची किंमत मल्टि - स्टोरी अपार्टमेंटपेक्षा महाग आहे . कोणती गुंतवणूकीसाठी सर्वोत्तम आहे हे ठरविण्यासाठी दीर्घ काळात दोन्हीकडून नफा किती मिळणार याची मोजणी करणे आवश्यक आहे ."
entertainment,"। । पंकज भोसले संपूर्ण चित्रपट कशाच्या आधारावर बेतलेला असतो , त्याला जगभरात साठोत्तरीच्या दशकात फार महत्त्व आले . कथनात्मक किंवा अकथनात्मक पुस्तकांसोबत चित्रपट ज्या गोष्टींमधून प्रेरणा घेतो , त्याची नोंद चित्रपटारंभाच्या नामावलीमध्ये करणे अत्यावश्यक झाल्यानंतर ठळकपणे अमुक लेखकाच्या पुस्तकावर आधारित असल्याचा उल्लेख व्हायला लागला . आपल्याकडे चित्रपटाच्या फलकांवर लेखक - दिग्दर्शकाहूनही नट - नटय़ांचा तोंडवळाच अधिक महत्त्वाचा असणाऱ्या काळामध्ये चित्रपटाचा मूलभूत घटक कायम दुर्लक्षित राहिला होता . ( तरीही याला अपवाद म्हणून गुलशन नंदांसारखा हिंदी कादंबरीकार त्यांच्या कादंबऱ्यांवर बेतलेल्या सिनेमांमुळे सेलिब्रेटी आयुष्य जगत होता . ) नव्वदोत्तरीच्या काळात हॉलीवूडमध्ये मासिक - साप्ताहिकांमधील लेखांवरून सिनेमा तयार करण्याचा एक वेगळा प्रवाह तयार झाला . चित्रकर्त्यांची जाणती पिढी बदलत्या पत्रकारितेमधील सर्जनशील लेखनाकडे चौकस दृष्टीने पाहू लागली . न्यू यॉर्कर , एस्क्वायर , जीक्यू , वायर्ड , व्हॅनिटी फेअर , आऊटसाइड ही मासिके - साप्ताहिके आवाढव्य मानधन ओतून लिहित्या आणि उत्साही कथाकारांकडून लांब पल्ल्याचे अकथनात्मक लिखाण लिहून घेऊ लागली . आकर्षक लिखाणात दडलेल्या सिनेबीजांचा वापर करून मग लेखांचेच हक्क चित्रपट बनविण्यासाठी विकत घेतले जाऊ लागले . सुझन ऑरलीन या न्यूयॉर्करमधील लेखिकेने ऑर्चीड फुलांच्या दुर्मीळ जातीच्या चोरीबद्दल लिहिलेल्या विलक्षण लेखाची चर्चा १९९६मध्ये इतकी झाली , की त्यावर सिनेमा बनविण्यासाठी हक्क विकत घेतले गेले . लेखात भर पडून पुस्तक तयार झाले तरी चित्रपटाची पटकथा बनली नाही . शेवटी या पटकथा लिहिण्याच्या अवघड रूपांतरणाचा ‘अॅडाप्टेशन’ नावाचा सिनेमा बनला . ‘इट - प्रे - लव्ह’ लिहिणाऱ्या एलिझाबेथ गिल्बर्ट हिने जीक्यू मासिकामध्ये एका बारमध्ये काम केलेल्या अनुभवांवर आधारित प्रदीर्घ लेख लिहिला होता . वाचकाला खिळवून टाकणाऱ्या या रसभरीत लेखामध्ये प्रेमकहाणीचा मसाला ओतून ‘कोयोटे अग्ली’ हा चित्रपट तयार झाला . मार्क बोल या इराकमध्ये शोधपत्रकारिता करणाऱ्या पत्रकाराने आपल्या लेखांचाच आधार घेऊन ‘हर्ट लॉकर’ हा चित्रपट लिहिला . कॅमरून क्रो या रोलिंग स्टोन मासिकामधल्या पत्रकाराचा पुढे दिग्दर्शक झाला . मात्र त्याच्या लेखांच्या आधारे कैक सुंदर सिनेमे निघाले . आर्गो , अमेरिकन गँगस्टर , बुगी नाइट , डॉग डे आफ्टरनून इतकेच नाही तर लोकप्रिय देमार सिनेमा ‘फास्ट अॅण्ड फ्युरिअस’देखील एका मासिकामध्ये आलेल्या लेखावरून बेतला आहे . अगदी दोन पानांचा मजकूर भरेल इतक्या छोटय़ा आकाराच्या ऐवजावरून बेतलेला ‘कोडाक्रोम’ नावाचा एक चांगला चित्रपट नुकताच नेटफ्लिक्सद्वारे उपलब्ध झाला आहे . न्यू यॉर्क टाइम्समध्ये ए . जी सल्झबर्गर यांच्या लेखाचा या चित्रपटाला आधार आहे . १९३५ साली कलर स्टील फोटोग्राफी आणि सिनेमॅटोग्राफीसाठी वापरली जाणारी कोडाक्रोम ही फिल्म इस्टमन कोडॅक कंपनीने बनविली . जगभरात सर्वाधिक वापरली जाणारी कोडाक्रोम प्रिंट डिजीटल कॅमेरा आल्यानंतर आणि मोबाइल फोटोग्राफी रुजल्यानंतर बाजारपेठ गमावून बसली आणि कॅसेट निर्मिती बंद पडली . २००९ साली अधिकृतरीत्या कोडाक्रोम रोल्स बनणे बंद झाले . त्याच्यावर प्रक्रिया करणाऱ्या जगभरातील लॅब्जही वेगात अस्तंगत झाल्या . डिसेंबर २०१० साली अमेरिकेत कोडाक्रोमवर प्रक्रिया करणारी शेवटची प्रयोगशाळा बंद पडली . त्याच्या दोन दिवस आधी आपल्याकडे असलेल्या रोल्सवर प्रक्रिया करण्यासाठी आलेल्या शेवटच्या कोडाक्रोमप्रेमी लोकांवर सल्झबर्गर यांच्या बातमी - वजा लेखात माहिती आहे . हजारो मैलांचा प्रवास करीत , कुटुंबातून उधारीवर पैसे घेऊन प्रोसेसिंगच्या शेवटच्या दिवशी आपल्याकडे असलेल्या कोडाक्रोम रोल्समधील छायाचित्रे जतन करण्यासाठी आलेल्या जथ्थ्यातून दोन घटकांवर केंद्रित करीत ‘कोडाक्रोम’ या चित्रपटाची कथा फुलविण्यात आली आहे . लेखात नसलेल्या घटकांमध्ये काल्पनिक पात्रे आणि कथानक घेऊन ‘कोडाक्रोम’ बनला आहे . यात सुरुवातीलाच भेटतो तो म्युझिक कंपनीमधून नोकरी गमावण्याच्या स्थितीत असलेला मॅट रायडर ( जेसन सुडीकीस ) . आपल्याच कार्यालयात अत्यंत कातावलेल्या अवस्थेत असताना त्याच्या वडिलांची सहकारी त्याला भेटायला येते . जगभरात कोडाक्रोम फोटोग्राफीत नाव कमाविलेल्या आणि निवृत्तीनंतर मृत्यूसमीप पोहोचलेल्या बेन रायडर ( एड हॅरिस ) यांची शेवटची इच्छा म्हणून बंद होत असलेल्या कोडाक्रोम लॅबमध्ये शेवटचे रोल प्रोसेस करायला जाण्यासाठी निघणाऱ्या प्रवासात मॅट याने सोबत करावी , असा प्रस्ताव ही तरुणी ( एलिझाबेथ ओल्सन ) त्याच्यासमोर ठेवते . नाखुशीने आणि कंपनीने दिलेल्या नारळाच्या पार्श्वभूमीवर मॅट दोन हजार मैल लांब असलेल्या कन्सासच्या प्रवासासाठी सज्ज होतो . या प्रवासात फोटोग्राफी , संगीत , कला आणि मानवी क्षणभंगुर आयुष्य यांच्यावर अखंड रंजक चर्चा सुरू राहते . प्रवासात थांबे असतात आणि थांब्यात या व्यक्तिरेखांना एकमेकांविषयी कमी - अधिक जाणून घ्यायची संधीही . हा चित्रपट रोडमुव्ही गटातील नाही . त्याचा विषय गंभीर आणि कलेसंबंधी आहे . यात अडकविणारे कथानक , वीसेक वर्षांतील पॉप्यूलर म्युझिकची चर्चा आणि भावनाप्रधान शेवट असे आवडेलसे सिनेघटक आहेत . कोडाक्रोम वापरणाऱ्यांना नॉस्टॉल्जियात नेणारा , तर इतरांना या अशा विरळातील विरळ विषयावरच्या लेखावरही सिनेमा बनू शकतो , हे दाखवून देणारा असा कोडाक्रोमचा अनुभव आहे ."
lifestyle,"आहारात टोमॅटो आणि फळांचा विशेषतः सफरचंदाचा समावेश धूम्रपान करणाऱ्यांच्या फुप्फुसांचे नुकसान भरून काढण्यासाठी फायदेशीर असल्याचे एका अभ्यासात आढळून आले आहे . पूर्वी धूम्रपान करणाऱ्यांनी आहारात टोमॅटो आणि फळांचा समावेश अधिक केल्याने त्यांच्यात नैसर्गिकरीत्या फुप्फुसांची कार्यक्षमता ढासळण्याची प्रक्रिया मंदावत असल्याचे अमेरिकेच्या जॉन्स हॉपकिन्स ब्लुमबर्ग स्कूल ऑफ हेल्थ येथील संशोधकांना आढळून आले . जे लोक दिवसाला दोन टोमॅटो किंवा ताज्या फळांचे सेवन करतात त्यांच्या तुलनेने फळांचे कमी सेवन करणाऱ्यांमध्ये फुप्फुसांची कार्यक्षमता मंदावण्याचे प्रमाण जास्त असते . या संशोधनात लोकांच्या इतर आहार सवयींबाबतदेखील विचारणा करण्यात आली होती . या वेळी प्रक्रिया केलेली फळे किंवा भाज्या उदा . टोमॅटो सॉस यांच्या तुलनेत ताज्या भाज्या आणि फळेच फायदेशीर ठरत असल्याचे आढळून आले . त्याचप्रमाणे जे लोक पूर्वी धूम्रपान करीत होते किंवा ज्यांनी कधीही धूम्रपान केले नाही त्यांच्यातदेखील जास्त टोमॅटोच्या सेवनामुळे फुप्फुसांची कार्यक्षमता ढासळण्याचा वेग मंदावत असल्याचे आढळून आले . आहारात फळे आणि भाज्यांचा समावेश केल्याने नैसर्गिकरीत्या फुप्फुसांची कार्यक्षमता कमी होण्याचा वेग मंदावतो , असे जॉन्स हॉपकिन्स येथील सहायक प्राध्यापिका वेनेसा गार्सिया लार्सन यांनी सांगितले . हा अभ्यास श्वसनरोगाचा संभाव्य धोका असणाऱ्यांसाठी योग्य आहार किती महत्त्वाचा आहे याला पाठिंबा देतो . या अभ्यासासाठी संशोधकांनी २००२ मध्ये ६५० लोकांच्या आहार आणि फुप्फुसांच्या कार्यक्षमतेचे मूल्यमापन केले होते . दहा वर्षांनंतर पुन्हा या लोकांवर त्याचप्रकारे मूल्यमापन करण्यात आले . आहारातील पोषक तत्त्वे धूम्रपानामुळे झालेले नुकसान भरून काढण्यास मदत करीत असल्याचे या अभ्यासामुळे समोर आले आहे ."
lifestyle,"रक्तातील शर्करेच्या प्रमाणाची नियमित चाचणी करणाऱ्या रुग्णांत मधुमेह नियंत्रण राहण्याची शक्यता असून त्यामुळे त्यांच्या आरोग्यात सुधारणा होऊ शकते असा दावा तज्ज्ञांनी केला आहे . गुरगाव येथील आरोग्य तपासणी केंद्राकडून याबाबत संशोधन करण्यात आले आहे . दिल्लीतील २५ वर्षांहून अधिक वयोगटांतील ३९ टक्के लोक मधुमेहग्रस्त आहेत . मधुमेहाच्या रुग्णांना शरीरातील शर्कराच्या प्रमाणावर नियंत्रण मिळवता येत नाही . आजार बळावल्यास रुग्णाला हृदयविकार , मूत्रपिंड निकामी होणे , अंधत्व येणे अशा प्रकारचा धोका उद्भवू शकतो . परंतु नियमितपणे रक्तातील शर्करेची चाचणी केल्याने मधुमेहीचे आरोग्यमान सुधारण्याची शक्यता असल्याचे येथील डॉक्टरांना आढळले . नियमित रक्तातील शर्करेची चाचणी केल्याने रुग्णाच्या मानसिकतेवर सकारात्मक परिणाम होत असून यामुळे आरोग्य सुधारण्यासाठी रुग्ण प्रवृत्त होतात , असे डॉक्टर वालिया मुर्शिदा हुदा यांनी सांगितले . नियमित रक्तचाचणी मधुमेहींना आजाराच्या धोक्याबाबत सजग करीत असून दैनंदिन आयुष्यात सकारात्मक बदल करण्यासाठी प्रवृत्त करते , असेही हुदा यांनी सांगितले . ज्या लोकांनी वर्षांतून केवळ दोन वेळा रक्तशर्करा चाचणी केली त्यांच्यामधील केवळ ७ टक्के लोकांमध्ये सुधारणा आढळून आली . तर दर दोन महिन्यांनी रक्तशर्करा चाचणी करणाऱ्या ४१ टक्के लोकांमध्ये सुधारणा झाल्याचे आढळून आले . नियमित शर्कराचाचणी करणे म्हणजे आहारात बदल करणे , डॉक्टरांचा वेळोवेळी सल्ला घेणे यामुळे रक्तातील शर्करेचे प्रमाण नियंत्रणात राहण्यास मदत होते , असे डॉक्टर विक्रमजीत सिंह यांनी सांगितले . जागतिक आरोग्य संघटने ( डब्ल्यूएचओ ) च्या २०१६च्या माहितीनुसार भारतातील एकूण लोकसंख्येतील ७ . ८ टक्के लोक मधुमेहाने ग्रस्त आहेत ."
sports,"इंग्लंडच्या गोलंदाजांपेक्षा भारतीय गोलंदाज जास्त चांगले असल्याचे वक्तव्य भारताचा फलंदाज आणि यष्टिरक्षक पार्थिव पटेल याने म्हटले आहे . सध्या भारत विरुद्ध इंग्लंड हा कसोटी सामना वानखेडे मैदानावर सुरू आहे . भारतीय फिरकी गोलंदाजांनी सर्व सामन्यांमध्ये चांगले प्रदर्शन केले आहे . भारतीय गोलंदाजांचे चांगल्या खेळाचे रहस्य म्हणजे भारतीय गोलंदाज केवळ पीचवरच अवलंबून नसून ते प्रयत्नपूर्वक खेळत असल्याचे त्याने म्हटले आहे . भारतीय गोलंदाजांना जितकी खेळपट्टीची साथ मिळत आहे त्यापेक्षा अधिक भारतीय गोलंदाज इंग्लंडच्या खेळाडूंना हवेत चकवा देत आहेत . दोन्ही गोलंदाजांना एकसमान पीच मिळते परंतु स्थितीचा अंदाज घेऊन गोलंदाजी करण्यास संपूर्ण कस लागतो असे पार्थिव पटेलनी म्हटले आहे . मोहालीमध्ये चेंडू वळत देखील नव्हता . तेथील पीच हे फलंदाजांना अनुकूल होते . असे असून देखील भारतीय गोलंदाजांनी तेथे चांगले प्रदर्शन केले असे पार्थिव म्हणाला . इंग्लडने त्यांच्या पहिल्या डावात ४०० धावा केल्या . इंग्लंडने स्वतःला भाग्यवान समजायला हवे की त्यांना चारशे धावा करता आल्या . त्यांचा खेळ ३७५ च्या आतच आटोपून टाकायचा असा आमचा विचार होता . परंतु लाल रंगाचे पीच असल्यावर धावांच्या गतीवर लगाम लावणे थोडेसे कठीण जाते असे त्याने म्हटले . काल दिवसाचा खेळ संपल्यानंतर पार्थिव पटेलने पत्रकारांशी बातचीत केली . त्यामध्ये त्याने पत्रकारांच्या प्रश्नांना उत्तरे दिली . मुरली विजय आणि चेतेश्वर पुजारा यांनी दमदार खेळ केला . त्यावर बोलताना तो म्हणाला , मुरली विजयसोबत मी नेट प्रॅक्टीस केली . त्याच वेळी लक्षात आले की हा खेळ खेळण्याची त्याची मानसिक तयारी झालेली आहे . त्याच्या सरावातूनच समजू लागले होते की त्याच्यामध्ये आत्मविश्वास आहे . त्याचे रुपांतर त्याने खेळात केल्याचे पार्थिव पटेलने म्हटले . इंग्लंडचा खेळाडू जोस बटलर याच्याबाबतीत तो म्हणाला . बटलरसाठी गुरुवार लकी ठरला . त्याच्या बॅटला लागून अनेक चेंडू बाहेर गेले होते परंतु तो आउट झाला नाही . त्याचा खेळ संथ आणि संयमी होता . काही वेळानंतर एक एक फलंदाज आउट होण्यास सुरुवात झाली परंतु तो डगमगला नसल्याचे त्याने म्हटले ."
sports,"मुगुरुझा व कुझ्नेत्सोवाची आगेकूच ; त्सोंगा पराभूत संयमाच्या बळावर पराभवाच्या छायेतून विजयश्री मिळवता येते , याचा प्रत्यय घडवत अग्रमानांकित अँजेलिक कर्बरने शेल्बी रॉजर्सला हरवले आणि विम्बल्डन टेनिस स्पर्धेतील चौथ्या फेरीकडे वाटचाल केली . ग्रिगोर दिमित्रोव्ह , गर्बिन मुगुरुझा व स्वेतलाना कुझ्नेत्सोवा यांनीही आगेकूच केली . १२व्या मानांकित जो विल्फ्रेड त्सोंगाला सॅम क्युएरीकडून पराभवाला सामोरे जावे लागले . कर्बरने रॉजर्सचा ४ - ६ , ७ - ६ ( ७ - २ ) , ६ - ४ असा पराभव केला . उत्कंठापूर्ण लढतीत रॉजर्सकडे दुसऱ्या सेटमध्ये ४ - २ अशी आघाडी होती ; परंतु कर्बरने जिगरबाज खेळ करीत ४ - ४ अशी बरोबरी साधली . तेथूनच तिला सूर गवसला . तिने हा सेट टायब्रेकरद्वारा जिंकताना जमिनीलगत परतीचे सुरेख फटके मारले . नवव्या मानांकित अग्निझेका रडवान्स्काने तिमिया बासिनस्कीला ३ - ६ , ६ - ४ , ६ - १ असे हरवले . मुगुरुझाने रुमानियाच्या सोराना सिरस्टीची अनपेक्षित विजयाची मालिका ६ - २ , ६ - २ अशी खंडित केली . कुझ्नेत्सोवाने स्लोव्हेनियाच्या पोलाना हरकोगवर ६ - ४ , ६ - ० असा शानदार विजय मिळवला . स्लोवाकियाच्या मॅगडेलिना रिबारीकोवाने अपराजित्व राखताना युक्रेनच्या लेसिया त्सुरेन्कोचा ६ - २ , ६ - १ असा धुव्वा उडवला . ग्रँड स्लॅम स्पर्धा आणि अनपेक्षित निकाल हे समीकरण शनिवारीही कायम राहिले . २४व्या मानांकित क्युएरीने त्सोंगाचा ६ - २ , ३ - ६ , ७ - ६ ( ७ - ५ ) , १ - ६ , ७ - ५ असा तीन तासांच्या लढतीनंतर पराभव केला . अटीतटीने झालेल्या या लढतीत शेवटच्या सेटमध्ये १२व्या गेमच्या वेळी त्सोंगाने केलेल्या सव्र्हिसच्या दुहेरी चुकांचा फायदा क्युएरीला मिळाला . बल्गेरियाच्या ग्रिगोर दिमित्रोव्हने इस्रायलच्या डय़ुडी सेलाविरुद्ध ६ - १ , ६ - १ असे पहिले दोन्ही सेट घेतल्यानंतर सेलाने दमछाक व दुखापतीमुळे माघार घेतली . टॉमस बर्डीचने डेव्हिड फेररला ६ - ३ , ६ - ४ , ६ - ३ असे निष्प्रभ केले . सहाव्या मानांकित मिलोस राओनिकने स्पेनच्या अल्बटरे रामोस विनोलसवर ७ - ६ ( ७ - ३ ) , ६ - ४ , ७ - ५ अशी मात केली . बेथिनीला मोठी दुखापत ? अमेरिकन खेळाडू बेथिनी मॅटेक - सँड्सला गुरुवारी येथे सोरानाविरुद्धच्या सामन्यात गुडघ्याच्या गंभीर दुखापतीस सामोरे जावे लागले . नेमकी तिला कशी दुखापत झाली , याचे कारण स्पष्ट झाले नाही . सोरानाच्या सपोर्ट स्टाफमध्ये असलेल्या फिजिओने तिच्यावर तात्पुरते उपचार करण्याचा प्रयत्न केला , मात्र तिची दुखापत एवढी गंभीर होती की तिला स्ट्रेचरवरूनच येथून जवळच असलेल्या रुग्णालयात दाखल करण्यात आले . तिला खराब कोर्ट्समुळेच दुखापत झाली , अशी प्रतिक्रिया काही खेळाडूंनी व्यक्त केली . झील देसाईची सलामी भारताच्या झील देसाईने मुलींच्या एकेरीत दुसऱ्या फेरीकडे वाटचाल करताना जपानच्या नाहो सातोचा ६ - १ , ६ - १ असा पराभव केला . गुजरातच्या देसाईने दोन्ही सेट्समध्ये परतीच्या खणखणीत फटक्यांचा उपयोग करीत दोन वेळा सव्र्हिसब्रेक मिळवला . अँडी मरेकडून घरचा आहेर विम्बल्डन ही सर्वात प्रतिष्ठेची स्पर्धा मानली जात असली , तरी यंदा कोर्ट्सबाबत अनेक खेळांडूंकडून टीका केली जात आहे . इंग्लंडच्या अँडी मरेनेही कोर्ट्सबाबत नाराजी व्यक्त करीत संयोजकांना घरचा आहेर दिला आहे . तो म्हणाला , पूर्वी येथील सेंटर कोर्टवर खेळताना खूप शान वाटायची व आनंद मिळायचा . मात्र यंदा येथील कोर्ट्स अपेक्षेइतके अव्वल दर्जाचे दिसून येत नाही ."
entertainment,"बॉलिवूडमध्ये सध्या दिग्दर्शक संजय लीला भन्साळी यांच्या ‘पद्मावती’ चित्रपटाचीच चर्चा असल्याचे दिसते . पद्मावतीची घोषणा झाल्यापासून ते अगदी चित्रीकरण सुरु असेपर्यंत या चित्रपटाविषयी काही ना काही वाद समोर येतच आहेत . सध्या दीपिका पदुकोण , रणवीर सिंग आणि शाहिद कपूर या चित्रपटासाठी मुंबईत चित्रीकरण करत असून , ‘पद्मावती’ यावर्षी नोव्हेंबरमध्ये प्रदर्शित होण्याची शक्यता आहे . हिंदी चित्रपटसृष्टीतील प्रसिद्ध प्रेमीयुगुल असलेले दीपिका आणि रणवीर यात राणी पद्मावती आणि अल्लाउद्दीन खिलजी यांच्या भूमिकेत दिसणार आहेत . या दोघांचेही चाहते त्यांना रुपेरी पडद्यावर पुन्हा एकत्र पाहण्यासाठी उत्सुक असतील यात शंका नाही . तुम्हाला माहितीये का , काही वर्षांपूर्वी या भूमिकांसाठी पूर्वाश्रमीचे प्रियकर असलेल्या ऐश्वर्या राय बच्चन आणि सलमान खान यांना विचारण्यात आले होते . पण या दोघांचा ब्रेकअप झाल्यामुळे हा चित्रपट बारगळला . वाचा : …म्हणून सलमान खानच्या घरी यावर्षी बाप्पा येणार नाही एका मासिकाच्या लेखात दिलेल्या माहितीनुसार , सलमान आणि ऐश्वर्याचा ब्रेकअप होऊनही हे दोघे चित्रपटासाठी एकत्र येतील अशी संजय लीला भन्साळींना आशा होती . त्यामुळे त्याने दोघांनाही चित्रपटासाठी विचारले . आश्चर्याची गोष्ट म्हणजे ऐश्वर्याने चित्रपटासाठी होकारही दिला होता . सलमानने जर अल्लाउद्दीन खिलजीची भूमिका केली तर मी चित्रपटात काम करण्यास तयार आहे , असे ऐश्वर्याचे म्हणणे होते . कारण चित्रपटात पद्मावती आणि अल्लाउद्दीन यांचे एकही दृश्य एकत्र नव्हते . अपेक्षेप्रमाणे सलमानने मात्र चित्रपटात काम करण्यास नकार दिला . वाचा : बिग बॉस ११ अन् सलमानला भाभी म्हणाली बेशरम सलमानच्या जवळच्या सूत्रांनी मासिकाला दिलेल्या माहितीनुसार , ‘पद्मावती’ हा प्रेमकथा असल्यामुळे तो चित्रपटात काम करण्यासाठी खूप उत्सुक होता . ‘हम दिल दे चुके सनम’मध्ये सलमान – ऐश्वर्याची रोमॅण्टिक केमिस्ट्री पाहावयास मिळाली होती . पण , ‘पद्मावती’मध्ये त्याला खलनायकी भूमिका मिळाल्यामुळे त्याने चित्रपटास नकार दिला . अखेर यामुळे संजय लीला भन्साळीच्या पदरी निराश पडली ."
entertainment,"मल्याळम अभिनेत्री प्रिया प्रकाश वारियरची लोकप्रियता पाहून सध्या तिच्याकडे भरपूर सिनेमांचे ऑफर्स येत आहेत . यात तिने ‘पिंक’ सिनेमाचे दिग्दर्शक अनिरुद्ध रॉय चौधरी यांच्या आगामी सिनेमाचा प्रस्ताव नाकारला . खुद्द प्रियानेच मुलाखतीदरम्यान ही गोष्ट उघड केल्याचं वृत्तही त्यांनी प्रसिद्ध केलं . सोशल मीडियावर गाण्याचा व्हिडिओ व्हायरल झाल्याचं कळताच अनिरुद्ध यांनी प्रियाला त्यांच्या आगामी सिनेमात घेण्याची इच्छा व्यक्त केली . त्यांनी तिच्याकडे त्याविषयी विचारपुसही केली . पण , पुढील काही महिने पदार्पणाच्या सिनेमातच व्यग्र असून , त्यावरच लक्ष केंद्रित करण्यास प्राधान्य देत तिने हा प्रस्ताव नाकारला . हे तर झाले बॉलिवूडमधील दिग्दर्शकाचे पण मल्याळम सिनेसृष्टीतील अनेक दिग्दर्शक प्रियाने त्यांच्या सिनेमात काम करावे म्हणून प्रयत्नशील आहेत . पण आपला वधारलेला भाव पाहून प्रियाने तिच्या मानधनात कमालीची वाढ केली आहे . दक्षिणेकडील एका वेबपोर्टलने प्रसिद्ध केलेल्या वृत्तानुसार , अभिनेता निखिल सिद्धार्थच्या आगामी सिनेमात काम करण्यासाठी प्रियाने जवळपास दोन कोटी रुपयांची मागणी केली आहे . स्वतः प्रियाला बॉलिवूडमधील प्रसिद्ध दिग्दर्शक संजय लीला भन्साळी यांच्यासोबत काम करण्याची इच्छा आहे . भन्साळी यांच्या ‘पद्मावत’ सिनेमातील रणवीर सिंग आणि दीपिका पदुकोण हे प्रियाचे आवडते कलाकार आहेत . भविष्यात बॉलिवूडमध्ये काम करण्यासाठीही प्रिया उत्साहित आहे . आपल्या खाजगी आयुष्याबद्दल प्रसारमाध्यमांशी बोलताना प्रियाने तिचे मुंबई कनेक्शनही सांगितले . प्रियाचा जन्म केरळमध्ये झाला असला तरी बालपणीचा काळ तिचा मुंबईत गेला आहे . तिचे प्राथमिक शिक्षण मुंबईत झाले आहे . प्रियाचे वडील प्रकाश वरियर सेंट्रल एक्साइज डिपार्टमेण्टमध्ये काम करतात . मुंबईत काही वर्ष नोकरी केल्यानंतर प्रकाश यांनी केरळमध्ये बदली करुन घेतली . सध्या ती वाणिज्य शाखेच्या पहिल्या वर्षात शिकत आहे . प्रिया आई - बाबा , छोटा भाऊ आणि आजी - आजोबा अशा माणसांनी भरलेल्या घरात राहते . १८ वर्षीय प्रिया ‘उरू अदार लव्ह’ या सिनेमातील ‘मणिक्य मलराया पूवी’ गाण्याने भारतीयांच्या घराघरात पोहोचली . या गाण्याची काही सेकंदांची क्लिप व्हॅलेंटाइन डेच्या निमित्ताने सोशल मीडियावर व्हायरल झालेली . या व्हिडिओमध्ये प्रिया सिनेमातील तिच्या शाळकरी प्रियकराला डोळ्यांच्या हावभावांनी आपल्या प्रेमाच्या भावना व्यक्त करताना दिसते . याच व्हिडिओने प्रिया ही सोशल मीडिया ‘क्वीन’ ठरली ."
lifestyle,"गृहकर्ज घेताना आपण अनेकदा गोंधळलेल्या स्थितीत असतो . कोणत्या बँकेचे घ्यावे , त्याची मुदत काय ठेवावी यांसारख्या अनेक गोष्टींबाबत आपल्या मनात संभ्रम असतात . मात्र व्याजदराबाबत काही गोष्टींची आधीपासून माहिती असणे आवश्यक असते . गृहकर्जाच्या आर्थिक परिणामांत सकारात्मक आणि नकारात्मक बाबीही असतात . गृहकर्जाच्या मोठ्या मुदतीमुळे अशी परिस्थिती ओढावू शकते की चालू व्याजदर तुमच्या गृहकर्जाच्या दराहून लक्षणीयरित्या कमी किंवा जास्त असू शकते . काही काळाने आपण तेच कर्ज कमी व्याजदराने मिळत असल्यास दुसऱ्या एखाद्या बँकेकडे हस्तांतरित करण्याचा विचार करतो . ज्यामुळे आपल्याला भराव्या लागणाऱ्या व्याजाची रक्कम कमी होणार असते . मात्र असे करतानाही योग्य तो विचार आणि ताळेबंद बांधून निर्णय घेणे गरजेचे असते . आता कमी व्याजदराचे लाभ मिळवण्यासाठीच्या सर्वोत्तम अवस्थेची निवड कशी करता येईल , याविषयी समजून घेऊया . अशाप्रकारे कर्ज हस्तांतरित करण्यासाठी तुम्हाला नव्या बॅंकेचा शोध घ्यावा लागतो . ही नवी बँक आपला अर्ज नव्याने स्वीकारते . यामध्ये नव्या बँकेकडून आधीच्या बँकेने दिलेल्या कर्जाची उर्वरित मुद्दल भरली जाते . आता ग्राहकाला आपले कर्जाचे हप्ते नव्या बँकेमध्ये भरावे लागतात . तेही कमी व्याजदराने . त्यामुळे आपल्यावरील कर्जाचा बोजा काही प्रमाणात कमी होण्यास मदत होते . ही पद्धत म्हणजे गृहकर्जासाठी पुन्हा संपूर्ण निधीपुरवठा करण्यासारखी असते . मात्र नवीन बँकेकडे कर्जाचे हस्तांतरण करण्यासाठी आधी कर्ज घेतलेल्या बॅंकेकडून ना हरकत प्रमाणपत्र मिळवावे लागते . बँक तुम्हाला ना हरकत प्रमाणपत्र ( एनओसी ) आणि तुमच्या उरलेल्या कर्जाच्या रकमेचे तपशील देते . ६० वर्षांपासून ती महिला आहे उपाशी नवीन बँकेकडे एनओसी आणि उरलेल्या कर्जाच्या रकमेचे तपशील सुपूर्द केल्यानंतर , कर्ज मंजूर झाल्यास जुन्या बँकेकडे भरणा केला जातो . असे करणे नेहमीच लाभदायक असते असे नाही . मात्र व्याजाच्या रकमेत जास्त फायदा होत असल्यास ते फायदेशीर ठरु शकते . तुम्ही कर्जदार म्हणून त्यास कर्ज हस्तांतरण मानत असलात , तरी नवीन बँक त्यास नवीन कर्जाचा अर्ज म्हणून गृहित धरत असते . परिणामी नवीन बँक कर्ज प्रक्रिया शुल्क , कायदेशीर शुल्क , मूल्यांकन शुल्क , इतर मुद्रांक शुल्क आणि संबंधित शुल्क आकारते ज्यामुळे कर्जाची किंमत वाढण्याची शक्यता असते . हा पर्यायही ठरु शकतो उपयोगी गृहकर्ज हस्तांतरित करण्याच्या तुलनेत , तुमच्या आधीच्याच बॅंकेशी पुन्हा वाटाघाटी करणे हा कधी कधी चांगला पर्याय ठरू शकतो . जर तुम्ही कसूर न करता नियमितपणे हप्ते भरत असाल आणि तुमचा ऋण ( क्रेडिट ) इतिहास चांगला असेल व बँकेशी सक्रिय संबंध असतील , तर तुमच्या कर्जासाठी व्याजदर बदलण्याचा बँक विचार करू शकण्याची शक्यता जास्त असते . अशा परिस्थितीत तुमच्या आर्थिक प्राथमिकतेनुसार , तुमच्या कर्जाचे हप्ते कमी करण्याचा किंवा कर्जाची मुदत वाढवून प्रभावीपणे हप्त्यांची रक्कम कमी करण्याचा पर्याय असतो . कोणत्याही अतिरिक्त कर्ज प्रक्रिया शुल्कांशिवाय असे पुन्हा वाटाघाटी करून मिळवलेले कर्ज दीर्घकाळात खिशाला जास्त परवडणारे ठरू शकते . – अधिल शेट्टी ( लेखक बँक बाजार डॉट कॉमचे प्रमुख कार्यकारी अधिकारी आहेत ) मेंदूवरील शस्त्रक्रियेदरम्यान ती खेळत होती मोबाईल गेम"
lifestyle,"टेलिकॉम कंपनी भारती एअरटेलच्या ग्राहकांसाठी खुशखबर आहे . एअरटेलने आपल्या ग्राहकांसाठी अनलिमिटेड इंटरनेटची ऑफर आणली आहे . एअरटेलच्या प्रीपेड युजर्ससाठी ही ऑफर असणार आहे . यासाठी कंपनी अतिरिक्त पैसैही आकारणार नाहीये . रोजचं इंटरनेटचं लिमिट संपल्यानंतर आता इंटरनेट बंद होणार नाही तर इंटरनेटचा स्पीड फक्त कमी होऊन 128Kbps होईल . ही ऑफर 199 किंवा त्यापेक्षा जास्तीचं रिचार्ज करणाऱ्यांसाठी असणार आहे . एअरटेलच्या आधीपासून रिलायन्स जिओ अशाप्रकारची सेवा देत आहे . मात्र , जिओचा इंटरनेट स्पीड एअरटेलपेक्षा दुपटीने कमी आहे . कारण दिवसाचं लिमिट संपल्यावर जिओचा स्पीड केवळ 64Kbps मिळतो . Airtel 199 Plan – या प्लॅनमध्ये ग्राहकांना रोजच्या वापरासाठी 1.4GB हायस्पीड इंटरनेट दिलं जातं . याशिवाय यामध्ये अनलिमिटेड कॉलिंगची सुविधाही दिली जाते . तसंच रोज 100 SMS आणि एअरटेल टीव्ही , म्युझिक यांसारखे एअरटेलचे अॅप्सचं सबस्क्रिप्शन फ्रीमध्ये दिलं जातं . या प्लॅनची 28 दिवसांची वैधता आहे . यापूर्वी , रिलायन्स जिओने भारती एअरटेलच्या विरोधात एक तक्रार दाखल केली आहे . यामध्ये करण्यात आलेल्या आरोपानुसार , एअरटेल कंपनी अॅपल वॉच सिरीज ३ वर ई सिमची ऑफर देणार आहे , ज्यामध्ये लायसन्सच्या नियमांचे उल्लंघन करण्यात येत असल्याचा आरोप जिओने केला आहे . त्यामुळे जिओने एअरटेलच्या या सेवा तत्काळ बंद कऱण्याची मागणी केली आहे . मात्र एअरटेलकडून याबाबत अद्याप कोणतेही उत्तर आलेले नसल्याचे सांगण्यात आले आहे . रिलायन्स जिओ आणि भारती एअरटेल दोन्ही कंपन्या ११ मे पासून आपल्या विक्री चॅनेलच्या माध्यमातून अॅपल वॉट सिरीज ३ ची ऑफर देत आहेत . या माध्यमातून ग्राहक आपला आयफोन आणि अॅपलवॉच सामायिक करु शकणार आहेत . ई सिमच्या माध्यमातून ग्राहक आयफोन आणि अॅपल वॉच एकत्रितपणे वापरता येणार आहे . तसेच इतर उपकरणांवरुन येणारे कॉलही या वॉचच्या माध्यमातून उचलता येणार आहेत . वायरलेसच्या मार्फत ई - सिमला आयफोनबरोबर जोडता येणार आहे . ई - सिमच्या ओळखीसाठी नेटवर्क आणि वापरकर्त्याची माहिती प्रायोगिकतत्वावर वापरण्यात येणार आहे . यात युजरची माहिती तसेच सिम कार्डची माहिती देण्यात येणार आहे ."
sports,"पुरुषांमध्ये कोल्हापूर तर महिलांमध्ये कर्नाटकशी सामना उस्मानाबादमधील श्री तुळजाभवानी क्रीडा संकुल येथे भारतीय खो - खो महासंघ व महाराष्ट्र खो - खो असोसिएशनच्या मान्यतेने धर्मवीर संभाजी महाराज प्रतिष्ठानतर्फे आयोजित केलेल्या २७ व्या फेडरेशन चषक खो - खो स्पध्रेत महाराष्ट्राच्या दोन्ही संघांनी दिमाखात अंतिम फेरी गाठली . महाराष्ट्राच्या पुरुषांचा अंतिम सामना कोल्हापूरबरोबर तर महिलांचा कर्नाटकशी रंगणार आहे . पुरुषांच्या उपांत्य फेरीत महाराष्ट्राने कर्नाटकवर ९ - ६ अशी ३ गुणांनी डावात मात केली . महेश िशदेने कर्णधारपदाला साजेशा खेळी केल्या . त्याला दीपेश मोरे , अक्षय गणपुले व मििलद चावरेकरने उत्तम साथ दिली . दुसऱ्या लढतीत विजय हजारे , सागर पोतदार व उमेश सातपुते यांच्या चतुरस्र खेळाच्या जोरावर कोल्हापूरने तेलंगणाचा १० - ९ असा एक डावाने सहज पराभव केला . महिलांच्या उपांत्य सामन्यात गतविजेत्या महाराष्ट्राने दिल्लीचे आव्हान १० - ६ असे एक डाव आणि ४ गुणांनी मोडीत काढले . महाराष्ट्राच्या सारिका काळेने आक्रमणात ३ गडी टिपले . त्यानंतर महाराष्ट्राच्या प्रियांका भोपी , श्रुती सकपाळ , कर्णधार आरती कांबळे व ऐश्वर्या सावंत यांनी अप्रतिम खेळाचे प्रदर्शन केले . दुसऱ्या रोमहर्षक उपांत्य लढतीत कर्नाटकने केरळचे कडवे आव्हान संपुष्टात आणले . अलाहिदा डावात कर्नाटकची एका गुणाने सरशी झाली व त्यांनी १२ - ११ अशा फरकाने सामना जिंकला . वीणा एम . ही कर्नाटकच्या विजयाची शिल्पकार ठरली ."
entertainment,"प्रसिद्धीच्या झोतात येण्यासाठी अनेक कलाकारांना कास्टिंग काउचसारख्या गोष्टींना सामोरे जावे लागते . काही कलाकार याबाबत उघडपणे बोलतात तर काहीजण अशा गोष्टी गुप्त ठेवणेच योग्य समजतात . टेलिव्हिजन क्षेत्रातून प्रसिद्धीस आलेली आणि आता बॉलीवूडकडे वळलेली अभिनेत्री सुरवीन चावला हिलाही कास्टिंग काउचला सामोरे जावे लागले होते . सध्या सुरवीन चावला लीना यादव हिच्या ‘पार्श’ चित्रपटामुळे चर्चेत आहे . ती ‘झलक दिखला जा’ या रिअॅलिटी शोमध्येही झळकली होती . एका चित्रपटात काम मिळवण्यासाठी दिग्दर्शकाने तिच्यासमोर एक रात्र काढण्याची ऑफर समोर ठेवली होती . सुरवीनने आज बॉलीवूडमध्ये आपली ओळख निर्माण केली आहे . पण हे यश मिळवण्याकरिता तिला अडथळ्यांना सामोरे जावे लागले होते . यादरम्यान , सुरवीनला अशाही काही व्यक्ति मिळाल्या ज्यांनी काम देण्यासाठी तिच्याकडे सेक्सची इच्छा व्यक्त केली होती . नुकतीच सुरवीनने टाइम्स ऑफ इंडियाला मुलाखत दिली . त्यात तिने आपल्यासमोर दिग्दर्शकांनी रात्र काढण्याची ऑफर समोर ठेवल्याचा खुलासा केला . पण हे तिला कुणी हिंदी चित्रपटाच्या दिग्दर्शकाने नाही तर तमिळ चित्रपटाच्या दिग्दर्शकाने विचारल्याचेही तिने यावेळी स्पष्ट केले . सुरवीन म्हणाली की , हा तमिळ चित्रपटसृष्टीतील एक मोठा दिग्दर्शक आहे . या दिग्दर्शकाला हिंदी भाषा येत नव्हती . त्यामुळे त्याने त्याच्या मित्रामार्फत मला ही ऑफर दिली . त्याच्या मित्राने मला सांगितले की , तुम्हाला हा चित्रपट मिळू शकतो , पण त्यासाठी एक अट आहे . तुम्हाला त्याच्यासोबत एक रात्र काढावी लागेल . मात्र , सुरवीनने ही ऑफर धुडकावून लावल्याचेही तिने सांगितले . संघर्षाच्या काळातील आणखी एक किस्सा सांगताना सुरवीन म्हणाली की , मी एक दिवस मालिकेची शूटींग संपवून रात्री दोन वाजता घरी पोहचले . पण घराच्या मालकीनीने मला घराबाहेर काढले . सुरवीन चावलाने तमिळ , तेलुगू , कन्नड़ आणि पंजाबी भाषिक चित्रपटांमध्येही काम केले आहे . तिने ‘हेट स्टोरी २’ या चित्रपटाद्वारे जय भानुशालीसोबत बॉलीवूडमध्ये पदार्पण केले होते . सध्या सुरवीन अनिल कपूरच्या ‘२४’ या मालिकेत काम करत आहे ."
lifestyle,"दहीहंडी हा मराठी माणसासाठी एक खास उत्सव . कृष्णाच्या लीलांपैकी एक असणाऱ्या लीलेचे मागच्या काही काळात मोठ्या प्रमाणात उदात्तीकरण झाले आणि आता तर त्याला व्यावसायिक रुपही प्राप्त झाले आहे . एकाहून एक थर लावत दहीहंडी फोडणाऱ्या गोविंदा पथकांची संख्या वाढली आणि त्यामुळे त्यातील स्पर्धाही . ठाणे हे दहीहंडीला प्रोत्साहन देणारे शहर म्हणून ओळखले जाते . याचठिकाणी एका मंडळाच्या दहीहंडीला १० थरांसाठी २५ लाखांचे बक्षीस जाहीर करण्यात आले आहे . या मंडळाचे नाव स्वामी प्रतिष्ठान असून पहिल्यांदाच राज्याचे मुख्यमंत्री देवेंद्र फडणवीस या दहीहंडीला उपस्थिती लावणार आहेत . याबरोबरच भाजपाचे अनेक वरिष्ठ नेत्यांचीही यावेळी उपस्थिती असेल . भारतीय जनता माथाडी , जनरल कामगार संघाचे अध्यक्ष व स्वामी प्रतिष्ठानचे शिवाजी पाटील यांनी ही रक्कम जाहीर केली आहे . ही हंडी सामाजिक समरसतेप्रमाणे भारतरत्न दिवंगत पंतप्रधान अटलबिहारी वाजपेयी यांना श्रद्धांजली वाहणारी असेल . याचवेळी केरळमधील पुरग्रस्तांना आणि आत्महत्याग्रस्त शेतकऱ्यांच्या मुलांच्या शिक्षणासाठी मुख्यमंत्री सहाय्यता निधीमध्ये लाखो रुपयांचा निधी दिला जाणार असल्याचे मंडळाकडून सांगण्यात आले आहे . ही हंडी फोडण्यासाठी मुंबईतील सर्व गोविंदा पथकांना आमंत्रित करण्यात आले असून त्यांचा विमा काढण्यात येणार आहे . दहा थर लावणाऱ्या गोविदा पथकाला २५ लाख तर ९ थर लावल्यास ११ लाख रुपयांचे बक्षीस दिले जाणार आहे . महिलांसाठी आणि ठाणेकर गोविंदा पथकासाठी स्वतंत्र बक्षीसे असल्याचेही मंडळाकडून सांगण्यात आले . विविध थाराना मिळून एकूण ५० लाख रुपयांच्या पारितोषिकांची लयलूट स्वामी प्रतिष्ठानच्या दहीहंडी उत्सवात करण्यात येणार आहे . यावेळी एका विशेष कार्यक्रमाचे आयोजन करण्यात आले असून ठाणेकरांच्या मनोरंजनासाठी मराठी चित्रपट सृष्टीतील सुशांत शेलार , शर्मिष्ठा राऊत , रुपाली भोसले , मिरा जोशी , केतकी चितळे , राधा कुलकर्णी , स्मिता शेवाळे , सिया पाटील , मधुरा देशपांडे , प्रिती सदाफुले आणि माधवी निमकर हे कलाकार तसेच अभिजीत कोसंबी आणि इतर चार गायक कलाकार आपली कला सादर करणार आहेत . जोडीला जव्हार येथील आदिवासीचे तारपा नृत्य हे आणखीन एक आकर्षण ठरणार आहे . दहीहंडीच्या आदल्या दिवशी म्हणजे २ सष्टेंबरला सेलिब्रेटींची दहीहंडीही होणार आहे ."
sports,"शुक्रवारी समिट अटेंप्टला रवाना व्हायचे असल्यामुळे वेगळाच उत्साह होता . मध्यरात्री दीड वाजता निघायचे ठरले होते . त्यामुळे त्याआधी मी आणि विशाल कडुसकरने दोन - तीन तास विश्रांती घेतली . आम्ही टेंटमध्ये पाठ टेकली . आमच्या कुकने १२ . ३० वाजता नाष्टा तयार ठेवेन असे कळविले होते . त्यामुळे रात्री बारा वाजण्याच्या सुमारास उठलो . निघण्यापूर्वी बेस कँपवरील आमच्या टेंटमधील मंदीरात पुजा केली . त्यानंतर गणपती , स्वामी समर्थ , शंकर , देवी , दत्त यांची आरती केली . त्यानंतर उपमा आणि चहा घेतला . कुकने आम्हाला पॅक लँच दिले होते . त्यात उकडलेली अंडी आणि बटाट्याची भाजी होती . याशिवाय आमच्याजवळ चिक्की , ड्राय फ्रुट्स आणि चॉकलेट होती . निघण्यापूर्वी पुण्यातील काही जणांशी संपर्क साधला . आमच्या सॅक आधीच भरून तयार ठेवल्या होत्या . त्या घेऊन रवाना झालो . मध्यरात्री निघाल्यनंतर खुंबू आईसफॉल क्रॉस करायला आम्हाला साधारण साडेचार तास लागले . यानंतर आम्हाला कँप १ ऊन पडायच्या आत क्रॉस करायचा होता . वरच्या कँपला पहाटे साडे पाच - सहाच्या सुमारासच ऊन पडते . ऊन पडल्यानंतर बर्फ वितळू लागतो . त्यामुळे हिमनग किंवा हिमकडे कोसळण्याची शक्यता असते . मुख्य म्हणजे मार्गात लावलेल्या शिड्या , अँकर्स यांची पोझीशन सुद्धा हालते . आमची चढाई अगदी नियोजनानुसार झाली . आम्ही सकाळी सात वाजण्याच्या सुमारास कँप १ला पोचलो . त्यानंतर आम्ही तेथे थोडा वेळ थांबलो . आम्ही अर्धा तास थांबलो . तेथे उपमा खाल्ला . आणखी अर्धा तास विश्रांती घेतली . मग पुढील चढाई सुरु केली . कँप २ला दुपारी १२ पर्यंत पोचायचे नियोजन होते . कँप १ ते कँप २ या मार्गात सपाट जागा आहे . चढाई नसली तरी हा टप्पा सोपा नक्कीच नाही . कँप १ ची उंची ५९०० , तर कँप २ ची उंची ६३०० - ६४०० मीटरपर्यंत आहे . तुम्ही कँप २ ला तुमचा टेंट कुठे लावता यानुसार ही उंची बदलते . कँप १ला तुम्ही पोचता आणि कँप २च्या दिशेने नजर टाकता तेव्हा तो आय - लेव्हलला वाटतो . याचा अर्थ हे अंतर सपाटच आहे असे वाटते . तांत्रिक चढाई नाही म्हणून हा मार्ग सोपा नक्कीच नसतो , हे मला आवर्जून सांगावेसे वाटते . चालायला सुरवात केल्यानंतर पहिल्या काही पावलांमध्येच ते तुमच्या लक्षात येते . तुम्ही अॅक्लमटाईज कसे झाला आहात यावर सगळी आगेकूच अवलंबून असते . जो कुणी या भागात जाऊन आला आहे त्यालाच या मार्गाची कल्पना येईल . तरी सुद्धा मी शब्दांत शक्य तेवढे वर्णन करायचा प्रयत्न करतो . कँप १ ते कँप २ यातील भागास वेस्टर्न कुम असे संबोधले जाते . डावीकडे एव्हरेस्टचा पश्चिम भाग ( वेस्ट शोल्डर ) , समोर ल्होत्से आणि उजवीकडे नुप्स्ते अशी तीन शिखरे आहेत . मध्ये ही जागा आहे . त्यात अनेक ठिकाणी क्रीव्हास म्हणजे हिमभेगा आहेत . खुंबू आईसफॉल आणि या मार्गातील हिमभेगांमध्ये फरक आहे . खुंबूत तुम्हाला बऱ्याचदा हिमभेगांची खोली दिसू शकते . इथे मात्र तसे नसते . याचे कारण या हिमभेगा फार खोल आहेत . नुसत्या डोळ्यांनी तुम्हाला दीड - दोनशे फूट खोलीचा अंदाज येऊ शकतो . कँप १ ते कँप २ या भागात बऱ्याच ठिकाणी रोप फिक्स झालेला नसतो . रुट ओपनिंग झाले म्हणजे शंभर टक्के रोप - फिक्सींग झाला असे होत नाही . ज्या भागात जास्तच हिमभेगा आहेत , तेथे रोप लावतात . इतर ठिकाणी तो नसतो . त्यामुळे अगदी ५० मीटर अंतर सुद्धा इकडे - तिकडे करून चालत नाही . याचे कारण अनेक हिमभेगा बर्फाखाली दडलेल्या असतात . त्यात हिडन क्रीव्हासेस असे संबोधले जाते . वरून त्यांचा अंदाज येत नाही . हा भाग तिन्ही बाजूंनी पर्वतांनी वेढलेला असल्यामुळे ढग आले किंवा वारा वाहू लागला तर लगेच तापमान खाली येते . हेच हवा कमी असल्यामुळे तेथे उष्णता सुद्धा निर्माण झालेली असते . गिर्यारोहकांच्या भाषेत तेथील वातावरण सोलर कुकरसारखे असते . २०१२ मधील मोहीमेच्यावेळी अॅक्लमटाईज होताना याच भागात नुप्त्सेवरून हिमकडा कोसळला होता . अलिकडे इतका मोठा हिमप्रपात झाल्याचे ऐकले नाही . या भागाचे आणखी एक आव्हान म्हणजे अंतिम चढाईच्यावेळी तुम्ही कँप १ ते कँप २ हा टप्पा थेट पूर्ण करता . यास डायरेक्ट मुव्हमेंट असे संबोधले जाते . अंतिम चढाईच्यावेळी कँप २ हा बेस कँपसारखा वापरला जातो . बेस कँप ते कँप २ ही चढाई साधारण बारा तासांची असते . कँप २ चे लोकेशन खडकाळ ( रॉकी ) असते . आम्ही घालतो ते बूट आणि क्रम्पॉन्स हे बर्फाळ भागासाठी अनुकूल असतात . त्यामुळे खडकाळ भाग येतो तेव्हा जपून चालावे लागते . आम्ही बेस कँप ते कँप 2 हे अंतर दहा तासांत पोचलो . माझ्याबरोबर दोर्ची शेर्पा , तर विशालबरोबर लाक्पा नोर्बू हा शेर्पा आहे . ( क्रमशः )"
lifestyle,"हरभरा डाळ ( अर्धी वाटी ) , मूगडाळ ( पाव वाटी ) , मसूरडाळ ( पाव वाटी ) , तुरीची डाळ ( पाव वाटी ) , उडदाची डाळ ( पाव वाटी ) , जिरे ( एक चमचा ) , हिरव्या मिरच्या ( चार ) , चिरलेला कढीपत्ता ( दहा ते बारा पानं ) , तेल ( तळण्यासाठी ) मीठ – चवीनुसार कृती : सर्व डाळी एकत्र करून चार तास भिजवून ठेवा . नंतर मिक्सरमध्ये जिरे , मिरच्या वाटून घ्या . त्यातच डाळ घालून वाटा . या मिश्रणात मीठ , कढीपत्ता घाला . छान एकत्र करा . हातावर छोटे छोटे वडे थापून तेलात तळून घ्या . * नवरात्रीत देवीच्या नैवेद्याला अंबोडय़ा करतात . मंजिरी कपडेकर – response . lokprabha @ expressindia . com सौजन्य – लोकप्रभा"
lifestyle,"देशातील असंघटित लघुउद्योगांच्या विकासाकरिता वित्तीय गरजा पूर्ण करण्यासाठी भारत सरकारने तयार केलेली पंतप्रधान मुद्रा योजना म्हणजेच मुद्रा बँक कर्ज योजना . भारतीय रोजगार क्षेत्रात मोठय़ा संख्येने सामावून घेतलेल्या लघुउद्योगांना या माध्यमातून आर्थिक साहाय्य पुरविणे हा बँकेचा उद्देश . नवउद्यमीसाठी त्रिस्तरीय कर्जाची रचना करण्यात आली आहे . मासिक गुंतवणूक नियोजन - * कमीत कमी ५०० रुपयांपर्यंत सर्वोत्तम म्युच्युअल फंडात गुंतवणूक . * शिशू कर्जाच्या माध्यमातून ५० हजारांपर्यंत कर्जाची मदत . * किशोर कर्ज योजनेत ५० हजार ते पाच लाखांपर्यंतची मदत . * तरुण कर्ज योजनेत पाच लाख ते दहा लाखांपर्यंत मदत शिशू कर्ज योजनेत उद्योग वा व्यवसाय स्थापण्यासाठी मदत केली जाते , तर किशोर कर्ज योजनेत एखाद्याचा व्यवसाय आधीच उभारण्यात आला आहे ; परंतु तो पुढे वाढविण्यासाठी लागणारे वित्तीय साहाय्य दिले जाते . सर्व बिगरशेती लघु ( सूक्ष्म ) व्यवसायांना जे दहा लाख रुपयांच्या आत भांडवली गुंतवणूक केलेले आहेत , अशांना सूक्ष्म उद्योग विकास आणि फेर वित्तपुरवठा संस्था योजनेअंतर्गत ही मदत दिली जाते . यातील सहभागी बँका या कर्ज देण्यासाठी इच्छुक असल्यास त्यांना यासाठी कर्जदारासाठी कठोर निकष लावण्याचे निर्देश आहेत . यात सार्वजनिक बँका , राज्य सहकारी बँका , लघुकर्ज वितरण संस्था , प्रादेशिक ग्रामीण बँकांना या योजनेत सहभागी होण्यास परवानगी देण्यात आलेली आहे . यात बँकेचे निव्वळ भांडवल हे १०० कोटी असायला हवे . बँकेने तीन वर्षांचे नफ्याचे अहवाल देणे गरजेचे आहे . त्यांचे नॉन परफॉर्मिग अॅसेट्स तीन टक्क्य़ांच्या खाली वा तीन टक्के असायला हवे . कसे मिळवाल कर्ज * अर्जदाराला वरील निकषांमध्ये बसणाऱ्या बँकेची माहिती घेऊन त्यांच्याकडे व्यवसायाचा आराखडा घेऊन जाणे आवश्यक आहे . स्वतःचे ओळखपत्र आणि निवासाचा पत्ता , याशिवाय पासपोर्ट आकाराचे छायाचित्र . व्यवसायसंदर्भातील सर्व कागदपत्रांची कसून छाननी केल्यानंतर बँक कर्ज मंजूर करते . * कर्जदार हा भारतीय असावा . त्याचे वय १८ वर्षे पूर्ण असावे . त्याच्याकडे व्यवसाय आराखडा असावा . यात व्यवसायाची रचना , गुंतवणूक आराखडा , उत्पादनाचे स्वरूप , याशिवाय पणन आणि भविष्यकालीन निष्पत्तीबाबत पुरेपूर माहिती आवश्यक . * व्यवसाय हा बिगरशेती असावा आणि त्यातील गुंतवणूक दहा लाखांहून अधिक असू नये ."
sports,"पुढच्या माणसाला ठेच लागली , की मागचा माणूस शहाणा होतो व काळजीपूर्वक तो पाऊल टाकतो , असे आपण नेहमी म्हणत असतो . मात्र , आपल्या देशातील बॉक्सिंग संघटकांना याचा विसर पडला असावा . बॉक्सिंग क्षेत्राचे उच्चाटन होण्याची वेळ आली तरी ते आपापसात ठोसेबाजी करीत आहेत . आंतरराष्ट्रीय बॉक्सिंग महासंघाने अंतिम मुदत दिल्यानंतर आता राष्ट्रीय स्तरावर नवीन संघटना स्थापन होत आहे . देशातील सर्व संघटकांनी मतभेद विसरून खेळाच्या हितासाठी एकत्र येण्याची वेळ आली आहे . बॉक्सिंग या खेळात ऑलिम्पिक क्रीडा स्पर्धेमध्ये पदकांची लयलूट करण्याची भरपूर संधी उपलब्ध असते . पदके मिळविण्यासाठी आवश्यक असणारे नैपुण्य आपल्या देशात विपुल प्रमाणात उपलब्ध आहे . विजेंदरसिंग व मेरी कोम यांनी ऑलिम्पिकमध्ये कांस्यपदक मिळवीत ऐतिहासिक कामगिरी केली आहे . या दोन्ही खेळाडूंनी बॉक्सिंग संघटनेकडून फारशी मदत न घेता हे यश मिळविले आहे . विजेंदर याच्याकडे आणखी एक ऑलिम्पिक पदक मिळविण्याची क्षमता निश्चित आहे . मात्र संघटनांमधील मतभेद व गलिच्छ राजकारणास वैतागूनच त्याने व्यावसायिक बॉक्सिंगचा रस्ता पकडला . मेरी कोम ही जगातील सर्वच क्रीडापटूंसाठी प्रेरणादायक खेळाडू मानली जाते . एकीकडे सांसारिक आघाडी सांभाळून तिने बॉक्सिंगचे करिअर केले आहे . दोन अपत्ये झाल्यानंतर तिने ऑलिम्पिक पदक मिळविले आहे . त्याखेरीज अनेक विश्वविजेतेपदे तिच्या नावावर आहेत . तिसरे अपत्य झाल्यानंतरही ती पुन्हा बॉक्सिंग रिंगमध्ये उतरली आहे . आपल्या देशात मेरी कोम व विजेंदर यांच्यासारखेच कौशल्य असलेले अनेक खेळाडू आहेत , मात्र संघटनात्मक स्तरावर असलेले मतभेद व सत्तालोलुप वृत्तीमुळे या खेळाडूंचे कौशल्य मातीतच गाडले जात असते . राष्ट्रीय स्तरापासून स्थानिक स्तरापर्यंत सर्वच स्तरांवर दोन - तीन संघटना कार्यरत आहेत . आपल्या देशात ‘एक खेळ एक संघटना’ हे तत्त्व सर्रासपणे पायदळी तुडविण्यात आले आहे . खेळाच्या व खेळाडूंच्या विकासापेक्षा स्वतःकडे आणि स्वतःच्या पाठीराख्यांकडे कशी सत्ता राहील याचाच विचार या संघटना करीत असतात . दुर्दैवाने भारतीय ऑलिम्पिक महासंघ व राज्य स्तरावरील संघटना आपण कोणत्या संघटनेस पाठिंबा द्यायचा याच्याच संभ्रमात पडलेल्या आढळतात . या संघटकांच्या गोंधळात खेळाडूंची मात्र ससेहोलपट होताना दिसते . आपण कोणत्या संघटनेकडे सदस्य व्हायचे , हा प्रश्न खेळाडू व त्यांच्या प्रशिक्षकांना नेहमीच पडत असतो . अंतर्गत कलह हा तर आपल्या देशातील क्रीडा क्षेत्रास असलेला शापच आहे . बॉक्सिंग क्षेत्र त्याला अपवाद नाही . गेली अनेक वर्षे मोठय़ा प्रमाणावर भांडणे सुरू आहेत . मात्र २०१२ मध्ये त्याची तीव्रता एवढी वाढली की , आंतरराष्ट्रीय महासंघाने भारतीय बॉक्सिंगवरच बंदीचा बडगा आणण्याचा इशारा दिला . २०१२ मध्ये राष्ट्रीय संघटनेच्या निवडणुकीत गैरप्रकार झाल्याची तक्रार आल्यानंतर आंतरराष्ट्रीय महासंघाने त्या संघटनेची मान्यता काढून घेतली व नव्याने संघटना स्थापन करण्याचे आदेश दिले . त्यानंतर बऱ्याच मेहनतीने नवीन संघटना उभी राहिली ; तथापि त्या संघटनेच्या पदाधिकाऱ्यांविरुद्ध बंडाळीचे निशाण उभे राहिले . वैयक्तिक अहमहमिका हेच या बंडाळीमागचे कारण होते . सातत्याने चाललेली भांडणे लक्षात घेऊन आंतरराष्ट्रीय महासंघाने भारतात राष्ट्रीय बॉक्सिंग संघटना स्थापन करण्यासाठी १४ मे ही मुदत दिली आहे . जर या मुदतीत नवीन संघटना कार्यरत झाली नाही तर भारतीय खेळाडूंना आंतरराष्ट्रीय स्तरावरील स्पर्धेत देशाच्या ध्वजाखाली भाग घेता येणार नाही , असा इशाराच दिला आहे . या इशाऱ्यामुळे बॉक्सिंग संघटक खडबडून जागे झाले आहेत . केंद्रीय क्रीडा मंत्रालयाने नवीन संघटना स्थापन करण्यास हिरवा कंदील दाखविला आहे . आता बॉक्सिंग संघटकांवर आपापसातील मतभेदांना मूठमाती देत सन्मानाने एकत्र काम करण्याची जबाबदारी आली आहे . जर खेळाडू असतील तरच संघटना आहे , हे तत्त्व त्यांनी लक्षात ठेवले पाहिजे . मिलिंद ढमढेरे millind . dhamdhere @ expressindia . com"
entertainment,"बॉलीवूडचा दबंग खान ऊर्फ सलमान खानचे या वर्षी "" ट्युबलाइट ' व "" टायगर जिंदा है ' हे चित्रपट प्रेक्षकांच्या भेटीला येणार आहेत . त्यानंतर तो "" दबंग 3 ' चित्रपटाच्या चित्रीकरणाला सुरुवात करणार आहे . जानेवारी 2018 ला शूटिंगला सुरुवात करणार आहे . "" दबंग ' चा निर्माता व "" दबंग 2 ' चा दिग्दर्शक अरबाज खानला "" दबंग 3 ' चित्रपटाची कल्पना सुचली आहे . सध्या अरबाज स्वित्झर्लंडला स्क्रीप्ट पूर्ण करतो आहे . आणि तिथेच तो चित्रीकरणासाठी ठिकाणही शोधत आहे . या चित्रपटासाठी नायिकेची निवड अजून झालेली नाही ; मात्र सलमान चुलबुल पांडेचा रोल साकारण्यासाठी खूपच उत्सुक आहे . या वर्षी ईदला "" ट्युबलाइट ' आणि डिसेंबरला "" टायगर जिंदा है ' हे चित्रपट प्रदर्शित होतील . त्याशिवाय दबंग खान काही चित्रपट निर्मितीचा विचार करीत असून , त्यातील एका चित्रपटात सुशांत सिंग राजपूत आणि जॅकलिन फर्नांडिस यांना फायनल करण्यात आलंय ; मात्र सध्या तरी "" दबंग 3 ' साठी नायिकेचा शोध सुरू आहे ."
entertainment,"। । रवींद्र पाथरे मुंबईत मुलुंडच्या कालिदास नाटय़गृह - प्रियदर्शिनी इंदिरा गांधी क्रीडासंकुलात नुकतंच पार पडलेलं ९८ वं अ . भा . मराठी नाटय़संमेलन हे दरवर्षी ‘नेमेचि येतो मग पावसाळा’ या उक्तीला सर्वार्थानं सकारात्मक छेद देणारं ठरलं यात काहीच शंका नाही . गेली २५ वर्षे नाटय़ - संमेलनाचे नित्य वारकरी या नात्यानं आजवरच्या प्रत्येक संमेलनाचं भलंबुरं आयोजन आणि त्याचं फलित जवळून पाहायला मिळालं . मात्र , यंदाच्या संमेलनाबद्दल समस्त नाटय़कर्मीमध्ये जाणवलेली आपलेपणाची उत्कट भावना यापूर्वीच्या कुठल्याच संमेलनात कधी जाणवली नव्हती . ( अर्थात एवढं मोठं भव्यदिव्य संमेलन म्हटलं की काही त्रुटी , उणिवा व गैरसोयी या राहणारच . त्याबद्दल काहींनी आगपाखडही केली . परंतु त्या प्रत्येक संमेलनात असतातच . असो . ) अ . भा . मराठी नाटय़ परिषद ही जरी स्वतःला सर्व नाटय़प्रवाहांची मातृसंस्था म्हणवत असली तरी आजवर या वैविध्यपूर्ण रंगधारांना नाटय़संमेलनात कधीच आपुलकीनं सहभागी करून घेतलं गेलं नव्हतं . त्यामुळे प्रायोगिक , समांतर , हौशी व लोकरंगभूमीवरील कलावंत कायमच संमेलनापासून दूर राहत आले आहेत . यंदा प्रथमच त्यांना सन्मानानं संमेलनात स्थान दिलं गेलं आणि त्यांना योग्य तो मानही राखला गेला . यापूर्वी उपकाराच्या भावनेतून संमेलनात या रंगकर्मीना स्थान देण्याचं तोंडदेखलं ‘नाटक’ केलं जाई . मात्र , संमेलनावर वर्चस्व असे ते व्यावसायिक रंगभूमीचंच . नाटय़ परिषदेचे पदाधिकारी त्यांच्या कार्यक्रमांना फिरकतदेखील नसत . यावेळी नाटय़ परिषदेचे पदाधिकारी व कलावंत जातीनं या लोककलावंतांना , प्रायोगिक - समांतर धारेतील रंगकर्मीना प्रोत्साहन देण्यासाठी , त्यांचं कौतुक करण्यासाठी उपस्थित होते . ही खचितच सुखदाश्चर्याची गोष्ट आहे . मुख्य धारा रंगभूमी आणि प्रायोगिकांतली दरी दूर करण्याचे प्रयत्न कधीच मनःपूर्वक झालेले दिसले नाहीत ; जे या संमेलनात प्रकर्षांनं दिसून आले . संमेलनाचे उद्घाटक आणि ज्येष्ठ रंगकर्मी सतीश आळेकर यांनी आपल्या भाषणात ‘नाटय़ परिषद बदलते आहे याचा प्रत्यय या संमेलनात आला . . ’ हे जे निरीक्षण नोंदवलं , ते रास्तच होतं . आळेकरांनी एक खंतही यावेळी बोलून दाखविली . ती म्हणजे - जागतिक ख्यातीप्राप्त नाटककार विजय तेंडुलकर , पं . सत्यदेव दुबे , डॉ . श्रीराम लागू यांच्यासारख्या दिग्गज रंगकर्मीना संमेलनाध्यक्षपदाचा बहुमान त्यांच्या कर्तृत्वामुळे खरं तर सहज मिळायला हवा होता . परंतु नाटय़ परिषदेनं आपल्या या प्रतिभावंत सुपुत्रांची कधीच दखल घेतली नाही . आळेकरांची ही खंत अनेक रंगकर्मीच्या मनातही सलत असते . अलीकडेच प्रसाद कांबळींच्या नेतृत्वाखालील नव्या नाटय़ परिषदेनं विजय तेंडुलकरांसह दामू केंकरे , सुधाताई करमरकर यांची छायाचित्रे परिषदेच्या नाटय़संकुलात लावून ही खंत कमी करण्याचा प्रयत्न केला आहे . यापुढील संमेलनांत अशा प्रतिभावंत रंगकर्मीचा संमेलनाध्यक्षपदासाठी प्राधान्यानं विचार होईल अशी आशा बाळगायला त्यामुळे जागा आहे . ज्येष्ठ रंगकर्मी विजया मेहता , सई परांजपे , डॉ . जब्बार पटेल , अरुण काकडे , प्रतिमा कुलकर्णी आदींची संमेलनातील उपस्थिती आणि त्यांचा उचित सन्मान ही संमेलनातील आणखी एक सुखद गोष्ट होय . त्यासाठी परिषदेचे अध्यक्ष प्रसाद कांबळी आणि त्यांचे सहकारी निश्चितच कौतुकास पात्र आहेत . नाटय़ परिषद म्हणजे आपसातले हेवेदावे आणि लाथाळ्यांचं प्रच्छन्न प्रदर्शन करणारा आणि त्यायोगे परस्परांवर चिखलफेक करणारा एक चव्हाटा अशी जी प्रतिमा आजवर सर्वाच्या मनात निर्माण झाली आहे , ती धुऊन टाकणारी आणखीन एक चांगली घटना यंदाच्या संमेलनात घडली . ती म्हणजे नाटय़ परिषदेचे पूर्वाध्यक्ष मोहन जोशी आणि नाटय़निर्माता संघाचे पूर्वाध्यक्ष प्रशांत दामले यांचा त्यांच्या रंगभूमीवरील योगदानाबद्दल केला गेलेला सत्कार ! आपल्या मनात कुणाहीबद्दल कसलीही किल्मिषं नाहीत , झालं गेलं विसरून आम्ही सर्वाना सोबत घेऊन वाटचाल करू इच्छितो , हा संदेश परिषदेच्या नव्या नेतृत्वानं या सांकेतिक कृतीद्वारे दिला आहे . त्यातून समस्त रंगकर्मीमध्ये सकारात्मकतेची एक लाट न उसळती तरच नवल . या संमेलनाकरता तीन दिवस नाटय़प्रयोग बंद ठेवून रंगमंच कामगारांसह सर्वच घटकांना संमेलनाचा निखळ आनंद व आस्वाद घेऊ दिल्याबद्दलही नाटय़ परिषदेचे तसेच सर्व निर्मात्यांचेही अभिनंदन करायला हवे . हेही पहिल्यांदाच घडतं आहे . नाटय़ परिषदेचा नियम प्रथमच पाळला गेला आहे . संमेलनाचं आणखीन एक वैशिष्टय़ म्हणजे नाटय़ परिषदेच्या निवडणुकीमुळे यंदा नाटय़संमेलन पुढे ढकललं गेलं होतं . ज्यांनी यापूर्वी संमेलन घेण्यासाठी निमंत्रण दिलं होतं त्या नाटय़ परिषद शाखांनी पावसाळ्याच्या तोंडावर आणि इतक्या अल्प अवधीत संमेलनाची आर्थिक समीकरणं जुळवणं शक्य होणार नसल्यानं संमेलन घेणं शक्य नसल्याचं कळवलं होतं . त्यामुळे यंदा संमेलन न होण्याचीच शक्यता व्यक्त केली जात होती . परंतु प्रसाद कांबळी यांच्या नेतृत्वाखालील कार्यकारिणीनं हे शिवधनुष्य स्वतःच उचलायचं ठरवून मुंबईत संमेलन घेण्याचा घाट घातला . संमेलन तयारीसाठी मिळालेल्या अल्पावधीमुळे हे संमेलन म्हणजे ‘एक उरकणं’ ठरणार असं म्हटलं जात होतं . परंतु प्रत्यक्षात हे संमेलन आजवरच्या नाटय़संमेलनांतील एक संस्मरणीय संमेलन म्हणून रसिकांच्या स्मरणात राहील अशा भव्यदिव्य स्वरूपात अन् कार्यक्रमांतील देखण्या कल्पकतेनं सर्वाचाच हा होरा परिषदेनं खोटा ठरवला . संमेलन सलग ६० तास अखंडपणे आयोजित केल्याबद्दल त्यांच्यावर टीकाही झाली . परंतु संमेलनातील सगळ्या कार्यक्रमांवर एक नजर टाकली तर त्यांत कमालीची कल्पकता दिसून येते . एकाही व्यावसायिक नाटकाचा प्रयोग या संमेलनात नव्हता . दरवर्षी संमेलनात आपल्या संस्थेच्या नाटकाचा प्रयोग ठेवला जावा म्हणून बहुसंख्य निर्माते ‘फिल्डिंग’ लावत असतात . आणि त्यात सुमार नाटकांचे प्रयोगही कधी कधी रसिकांच्या गळी मारले जातात . यंदा संमेलन मुंबईत होत असल्यानं व्यावसायिक नाटकांच्या प्रयोगांवर फुली मारण्यात आली . त्याऐवजी महाराष्ट्रातील प्रांतोप्रांतीच्या लोककला , उत्तम आशयघन एकांकिका , बालनाटय़ं , झाडीपट्टी रंगभूमीवरील नागर प्रेक्षकांना परिचित नसलेलं वेगळं नाटय़ , संगीत - नृत्याचे उत्तमोत्तम कार्यक्रम यांचा अंतर्भाव या संमेलनात आवर्जून केला गेला होता . त्यामागे विचार होता तो - ज्या कला शहरी प्रेक्षकांना सहसा पाहायला मिळत नाहीत त्या त्यांना पाहता याव्यात , हा ! संमेलनात यावेळी पुष्पगुच्छांना फाटा देऊन ‘नाटकाची पेटी’ स्मृतिचिन्ह म्हणून देण्यातली कल्पकता तर दाद देण्याजोगीच . आणखीन एक बाब जाणीवपूर्वक करण्यात आली . ती म्हणजे संमेलन व्यासपीठावर नाटय़ परिषद पदाधिकाऱ्यांचं संमेलनात केलं जाणारं आगतस्वागत व त्यांचे रटाळ सत्कार यांची यावेळी गच्छंती करण्यात आली . त्यामुळे ‘चमकेश’ लोकांची निराशा झाली असली तरी रसिकांना मात्र त्यामुळे हायसंच वाटलं . नाटय़ परिषदेचे अध्यक्ष वगळता कुणीच व्यासपीठावर नव्हतं . नाटय़ परिषदेचे नवे पदाधिकारी मानपानासाठी हपापलेले नाहीत , हा संदेश त्यामुळे रसिकांत गेला . तो योग्यच आहे . ( नियामक मंडळातील जुन्या खोडांना मात्र ही बाब चांगलीच झोंबलेली दिसली . ) संमेलनात वैचारिक मंथन झालं नसलं तरी नाटय़ - व्यवसायातील समस्या , प्रश्न आणि अडीअडचणींवर चर्चा करणारा ‘सांस्कृतिक आबादुबी’ हा खुला कार्यक्रम त्यात झाला . यात सहभागी नाटय़कर्मीनी नाटय़व्यवसायाला भेडसावणारे प्रश्न आणि समस्यांचा रोखठोक ऊहापोह केला . तो ऐकण्यासाठी नाटय़ परिषदेच्या अध्यक्षांसह सगळे पदाधिकारी जातीनं उपस्थित होते . त्यामुळे यातून काही फलनिष्पत्ती होईल अशी आशा करायला जागा आहे . केदार शिंदे यांना यासंदर्भात नाटय़ परिषदेचे अध्यक्ष प्रसाद कांबळी यांचा कान धरण्याची संधी आम्ही बिलकूल देणार नाही , असे सांगून परिषदेचे उपाध्यक्ष डॉ . गिरीश ओक यांनी , यापैकी अनेक गोष्टींवर याआधीच कार्यवाही सुरू झाल्याचं तिथल्या तिथंच सांगितलं . संमेलन अखंड ६० तास चाललं . अहोरात्र चाललेल्या या संमेलनातील एकूण एक कार्यक्रमांना रसिकांची तुडुंब गर्दी होती . अगदी पहाटे २ - ३ वाजता झालेल्या कार्यक्रमांनाही अनेक रसिकांना हाऊसफुल्ल गर्दीमुळे हे कार्यक्रम लाइव्ह चित्रफितीद्वारे पाहावे लागले . अर्थात ही संमेलनाच्या यशस्वीतेचीच पावती होय . या संमेलनातून निर्माण झालेली सकारात्मक ऊर्जा पाहता नाटय़ परिषदेच्या धुरिणांकडून रंगकर्मीसह रसिकांच्याही अपेक्षा आता वाढल्या आहेत यात शंका नाही . ही सकारात्मकता नाटय़ परिषदेच्या नवनव्या उपक्रमांतून , त्यांच्या कृतीतून यापुढे प्रत्ययाला येईल अशी अपेक्षा आहे . त्याचबरोबर नाटय़ - व्यावसायिकांमधील क्षुद्र , कोती मनोवृत्ती गाडून टाकण्यासाठीसुद्धा प्रसाद कांबळी यांनी आता पुढाकार घ्यायला हवा . मराठी रंगभूमीचा व्यापक परिप्रेक्ष्यातून विचार करायला त्यांना आता शिकावं लागेल . तसं झालं तर मराठी रंगभूमीवर नक्कीच पुन्हा सुवर्णकाळ येईल . ती अधिकाधिक बहरेल . वृद्धिंगत होईल . आणि इतिहासही त्यांच्या या कार्याची नोंद घेतल्याशिवाय राहणार नाही . संमेलनाची फलनिष्पत्ती . . सांस्कृतिक मंत्री आणि संमेलनाचे स्वागताध्यक्ष विनोद तावडे यांनी काही घोषणा यावेळी केल्या . त्यात रंगमंच कामगारांसाठी मेडिक्लेम योजना , प्रायोगिकांसाठी स्वतंत्र नाटय़गृह उपलब्ध करून देण्यासाठी पुढाकार , नवनवे रंगकर्मी घडावेत याकरता रंगभूमीच्या विविध अंगांचे प्रशिक्षण देणाऱ्या शंभर कार्यशाळांचे राज्यभरात आयोजन , प्रोयोगिक नाटकांनाही अनुदान मिळण्यासाठी अनुदान योजनेत योग्य ते बदल , राज्यातील स्थानिक स्वराज्य संस्थांसह नगरविकास खात्याच्या अखत्यारित असलेल्या नाटय़गृहांच्या देखभालीच्या प्रश्नावर तोडगा काढण्यासाठी राज्य शासनाच्या सांस्कृतिक विभागाकडे त्यांच्या दुरुस्ती , डागडुजीचे दायित्व सोपवण्याची घोषणा , इत्यादींचा समावेश होता . शिवसेना पक्षप्रमुख उद्धव ठाकरे यांनीही मुंबई महापालिकेतर्फे मुंबईत रंगभूमीचा इतिहास मांडणारे कलादालन उभारण्याची घोषणा केली . तसंच वांद्रे येथील बालगंधर्व नाटय़गृहाचे प्रचंड भाडे कमी करून ते मराठी नाटकांसाठी परवडण्यायोग्य करण्यासाठी योग्य ती पावले उचलली जातील याची ग्वाहीही त्यांनी दिली . तसंच बाहेरगावच्या रंगकर्मीना प्रयोगानिमित्ताने मुंबईत आल्यावर निवासासाठी अंधेरी येथील शहाजीराजे क्रीडासंकुलात सुविधा उपलब्ध करून देण्यात येईल असेही ते म्हणाले . सतीश आळेकरांचे मूलभूत चिंतन संमेलनात ज्येष्ठ नाटककार आणि संमेलनाचे उद्घाटक सतीश आळेकर यांनी रंगभूमीविषयी मांडलेले विचार मूलगामी स्वरूपाचे होते . नाटकाचे अर्थकारण कुणालाही चुकलेलं नाही , असं सांगून त्यांनी लोककलावंत रघुवीर खेडकर यांच्या तमाशा फडाचं उदाहरण दिलं . वार्षिक साडेतीनशे कोटींची उलाढाल असलेल्या या फडाचं अर्थकारण खेडकरांकडून समजून घेताना थक्क व्हायला होतं , असं ते म्हणाले . प्रयोगक्षम कलांचं शास्त्रशुद्ध पद्धतीने शिक्षण देणाऱ्या आपल्याकडच्या सगळ्या संस्था या विनाअनुदानित आहेत . त्यामुळे त्यांच्या शिक्षणाच्या दर्जावर परिणाम होतो . आय . आय . टी . तून उच्च शिक्षण घेऊन बाहेर पडणाऱ्या मुलांसारखीच कलाशिक्षण घेतलेल्या मुलांकडून अपेक्षा धरायची तर त्या तोडीचं शिक्षण मिळण्याची सोय त्यांना आधी उपलब्ध करून द्यायला हवी , असं मतही त्यांनी व्यक्त केलं . नव्वदोत्तरी आर्थिक उदारीकरणाचा लाभ उद्योग - व्यवसायांसह ज्यांना ज्यांना मिळाला आहे , त्यांनी सामाजिक दायित्वाच्या भावनेतून पुढे येऊन आपल्या फायद्यातला काही वाटा रंगभूमीसह सर्वच कलांना द्यायला हवा , असा विचार त्यांनी यावेळी मांडला . नाटकं ‘भव्यदिव्य’ व्हायला हवीत . . संमेलनाच्या उद्घाटनप्रसंगी प्रमुख पाहुणे राष्ट्रवादी कॉंग्रेसचे अध्यक्ष शरद पवार आणि मनसे प्रमुख राज ठाकरे या दोघांनी मराठी नाटकांच्या स्थिती - गतीबद्दल चर्चा करताना मराठी नाटकांत भव्यता यायला हवी आणि उत्तम संहितेची त्यास जोड मिळायला हवी असे मत व्यक्त केले . त्याला संदर्भ होता तो अलीकडेच रंगभूमीवर आलेल्या शेक्सपीअरकृत मराठी ‘हॅम्लेट’चा ! या भव्य कलाकृतीचे सलग प्रयोग लावण्यावरून नाटय़निर्माता संघाने आक्षेप घेत ‘हॅम्लेट’च्या प्रयोगांना झुंडशाहीने आडकाठी केली होती . खरं तर अशा प्रकारचे भव्य ‘प्रयोग’ रंगभूमीवर झाले तर प्रेक्षकही ते बघायला नाटय़गृहांकडे वळतील . मग अशा नाटकाचे तिकीट दर कितीही ठेवले तरी त्यांना त्याचं काही वाटणार नाही , असंही मत उभय नेत्यांनी व्यक्त केलं . त्यासाठी त्यांनी पाश्चात्य रंगभूमीवरील भव्यदिव्य प्रयोगांचे तसेच आपल्याकडे सुरू असलेल्या ‘मुघल - ए - आझम’ या नाटय़प्रयोगाचे दाखले दिले ."
sports,इंडोनेशियात सुरु असलेल्या आशियाई क्रीडा स्पर्धेत भारताने Sailing क्रीडा प्रकारात ३ पदकांची कमाई केली आहे . 49er FX Women’s प्रकारात भारताच्या वर्षा गौतम आणि श्वेता शेर्वेगर जोडीने रौप्य पदकाची कमाई केली . Sailing क्रीडा प्रकारात यंदाच्या स्पर्धेतलं भारताचं हे पहिलं पदक ठरलं . यानंतर भारताच्या हर्षिता तोमरने Open Laser 4.7 प्रकारात कांस्यपदक पटकावलं . याचसोबत वरुण ठक्कर आणि गणपती चेंगप्पा जोडीने 40er Mens प्रकारात कांस्य पदकाची कमाई केली . २० वर्षीय श्वेता आणि २७ वर्षीय वर्षा यांच्या जोडीने पहिल्या १५ प्रयत्नांनंतर ४० गुणांची कमाई करत दुसरं स्थान पटकावलं . तर १६ वर्षीय हर्षिता तोमरने १२ प्रयत्नांनर ६२ गुणांची कमाई केली . “माझ्यासाठी हा अनुभव शब्दात न सांगणारा आहे . माझ्यासारख्या तरुण खेळाडूसाठी ही स्पर्धा एक चांगला अनुभव ठरला आहे . ” कांस्यपदक विजेत्या हर्षिता तोमरने आपली भावना व्यक्त केली .
entertainment,"ते दिवस आता केव्हाच गेले जेव्हा टीव्हीला छोटा पडदा बोललं जायचं . आता हाच छोटा पडदा फार मोठा झाला आहे आणि बॉलिवूडला टक्करही देत आहे . आज फक्त मालिकांचे प्रोडक्शन बजेटच वाढले नाही तर , टीव्ही कलाकारांचे मानधनही वाढले आहे . मालिकांमध्ये काम करणाऱ्या कलाकारांची काम करण्याची पद्धतही वेगळी असते . अनेक शिफ्ट्समध्ये त्यांना काम करावं लागतं . मालिकेमधील एक व्यक्तिरेखा साकारण्यासाठी अनेक महिने , वर्षे लागतात . त्यामुळे दिव्यांका त्रिपाठी , राम कपूर , रॉनित रॉय आणि हिना खान यांसारख्या कलाकारांना ते सांगतील ते मानधन द्यायला निर्माते तयार असतात . चला तर मग कोणते टीव्ही कलाकार किती मानधन घेतात हे जाणून घेऊयात दिव्यांका त्रिपाठी - ८० , ००० ते १ लाख रुपये ‘ये है मोहब्बतें’ मालिकेत इशिताची व्यक्तिरेखा साकारणारी दिव्यांका टीव्ही जगतातली सर्वात आवडती सून आहे . तिने गेल्यावर्षी टीव्ही अभिनेता विवेक दहियासोबत लग्न केले . ती मालिकेच्या एका भागासाठी साधारणपणे ८० , ००० ते १ लाख रुपये एवढं मानधन घेते . हिना खान - १ लाख ते १ . २५ लाख रुपये स्टार प्लसवरील प्रसिद्ध मालिका ‘ये रिश्ता क्या कहलाता है’ मधील अक्षराची व्यक्तिरेखा साकारणारी हिना खान १ लाख ते १ . २५ लाख रुपये मानधन घेते . तिच्या अभिनयावर अनेकदा टीकाही केल्या गेल्या आहेत . तिचा अभिनय वैविध्यपूर्ण नसतो . कोणत्याही प्रसंगाला तिचे एकच हावभाव असतात . पण लोकांच्या या टीकेचा तिच्या मानधनावर फारसा फरक पडलेला दिसत नाही . कारण ही मालिका संपेपर्यंत सर्वात जास्त टीआरपी मिळवणारी ती मालिका होती . सध्या सर्वात जास्त मानधन घेणारी टीव्ही अभिनेत्री म्हणून तिच्याकडे पाहिले जाते . करण पटेल - १ लाख ते १ . २५ लाख ‘ये है मोहब्बतें’ मालिकेत रमन भल्लाची व्यक्तिरेखा साकारणाऱ्या करणचे चाहतेही असंख्य आहेत . करण साधारणपणे १ लाख ते १ . २५ लाख रुपये मानधन प्रत्येक भागासाठी घेतो . अंकिता लोखंडे - ९० , ००० ते १ . ५ लाख ‘पवित्र रिश्ता’ या मालिकेमुळे घराघरात पोहोचलेली अंकिता लोखंडे सध्या छोट्या पडद्यापासून लांब आहे . पण पूर्वाश्रमिचा प्रियकर सुशांत सिंग राजपूत आणि इतर कारणांमुळे नेहमीच ती चर्चेत असते . ‘पवित्र रिश्ता’ या मालिकेच्या प्रत्येक भागासाठी अंकिता ९० , ००० ते १ . ५ लाख मानधन आकारायची . रोनित रॉय - १ . २५ लाख रोनित रॉय छोट्या आणि मोठ्या पडद्यावर दोन्हीकडे सक्रीय आहे . बॉलिवूडमधून पदार्पण करणाऱ्या रोनितला आता टीव्हीचा अमिताभ बच्चनही म्हटले जाते . निर्माती एकता कपूरच्या आवडत्या कलाकारांच्या यादीमध्ये रोनितचे नावही सहभागी आहे . त्याचे काम करण्याचे स्वतःचे असे काही नियम आहेत . त्या नियमांनुसार तो महिन्यातून फक्त १५ दिवस काम करतो . साक्षी तन्वर - ८० , ००० रुपये टीव्ही अभिनेत्री साक्षी तन्वरला खरी ओळख ‘कहानी घर घर की’ या मालिकेमुळे मिळाली . एकता कपूरच्या निकटवर्तीयांपैकी एक अशी साक्षीची ओळख आहे . आजही ती बालाजी टेलीफिल्म्ससोबत जोडली गेली आहे . नुकतीच ‘२४’ या मालिकेत ती दिसली होती . या मालिकेशिवाय साक्षी , आमिरच्या ‘दंगल’ सिनेमातही दिसली होती . ती प्रत्येक भागासाठी ८० , ००० रुपयांचे मानधन घ्यायची . राम कपूर - १ . २५ लाख टीव्ही अभिनेता राम कपूरची ‘बडे अच्छे लगते है’ या मालिकेमुळे प्रसिद्ध झाला होता . या मालिकेत त्याच्यासोबत साक्षी तन्वरही होती . रामही एकता कपूरची आणखी एक आवडती व्यक्ती आहे . रोनित रॉयसारखे रामही महिन्यांतून १५ दिवसच काम करतो . उरलेले १५ दिवस तो सिनेमांसाठी किंवा कुटुंबाला देतो . दृष्टी धामी - ६० , ००० रुपये टीव्ही जगतातली सर्वात सुंदर अभिनेत्रींपैकी एक म्हणजे दृष्टी धामी . कलर्स वाहिनीवरील ‘एक था राजा एक थी रानी’ या मालिकेतून ती प्रेक्षकांच्या भेटीला येते . या मालिकेच्या एका दिवसाच्या चित्रीकरणासाठी दृष्टी ६० , ००० रुपयांपर्यंत मानधन घेते . मोहित रैना - १ लाख रुपये ‘देवों के देव महादेव’ या मालिकेत शंकराची व्यक्तिरेखा साकारणाऱ्या मोहित रैनाला प्रेक्षक आजही शंकर म्हणूनच ओळखतात . सध्या मोहित कलर्स टीव्हीवरील चक्रवर्ती ‘अशोक सम्राट’ या मालिकेत सम्राट अशोकची व्यक्तिरेखा साकारत आहे . या मालिकेसाठी तो दिवसाला १ लाख रुपये घेतो . शिवाजी साटम - १ लाख रुपये सोनी टीव्हीवरील प्रसिद्ध मालिका ‘सीआयडी’मधील एसीपी प्रद्युम्नला कोण ओळखत नाहीत . ‘दया पता करो . . ’ हा संवाद ऐकला की आजही अनेकांच्या डोळ्यांसमोर शिवाजी साटम यांचाच चेहरा येतो . गेल्या १८ वर्षांपासून ही मालिका अविरत सुरू आहे . या मालिकेसाठी साटम प्रत्येक भागासाठी १ लाख रुपये मानधन घेतात ."
entertainment,"‘टायगर जिंदा है’मधील रणबीरसोबत ब्रेकअप झाल्याने घायाळ झालेली हरिणी कतरिना कैफ हिला लग्नाचे वेध लागल्याचं समजतंय . तिची जिवलग मैत्रीण अनुष्काचे लग्न झाले . त्यानंतर दीपिकाही यावर्षी बोहल्यावर चढण्याची शक्यता आहे . त्यामुळे आता कॅटलाही लग्न करण्याची इच्छा असल्याचं समजतंय . चित्रपटाच्या यशानंतर मसक्कलीला खास मुलाखत देताना कॅट लग्न या विषयावर बोलत होती . ती म्हणाली , आयुष्यात व्यावसायिक जबाबदाऱ्या असतातच , पण लग्न , मुले , कुटुंब याच्यासाठी वेळ देण्यातही तितकाच आनंद आहे . इतर जबाबदाऱ्यांतून वेळ काढून येथे लक्ष देणेही तितकेच गरजेचे असल्याचेही ती म्हणाली . रणबीरसोबत ब्रेकअप झाल्यानंतर कॅटच्या आयुष्यात कोणीच आलेलं नाही . तिचा जग्गा जासुस हा चित्रपटही बॉक्स ऑफिसवर पुरता आपटला . सलमानने तिला आपल्या सिनेमातून संधी दिली असली तरी तोही त्याची प्रेयसी लुलियासोबत व्यस्त आहे . त्यामुळे काहीशी एकटी पडलेली कॅट नव्या जोडीदाराच्या तर शोधात नसेल . . – मसक्कली"
sports,"चॅम्पियन्स ट्रॉफीमध्ये रौप्यपदक मिळवणे , ही भारतीय पुरुष हॉकी संघासाठी फार मोठी बाब असली तरी आता आम्ही ते विसरलो आहोत . आता ऑलिम्पिक हेच आमचे लक्ष्य असेल , असे मत प्रशिक्षक रोलँट ओल्टमन्स यांनी व्यक्त केले आहे . लंडनमध्ये नुकत्याच झालेल्या चॅम्पियन्स ट्रॉफीमध्ये भारताने रौप्यपदक पटकावले होते . १९८२ साली भारताला या स्पर्धेत कांस्यपदक पटकावता आले होते , त्यानंतरची भारताची या स्पर्धेतील ही सर्वोत्तम कामगिरी आहे . ‘‘चॅम्पियन्स ट्रॉफीमध्ये पदक पटकावणे हे आमचे ध्येय होते . आम्ही ते ध्येय गाठले आहे . सध्याच्या घडीला आमच्यासाठी हे पदक इतिहासजमा झाले आहे . आता यापुढील आव्हाने महत्त्वाची असून ऑलिम्पिक हेच आमचे लक्ष्य असेल , ’’ असे ओल्टमन्स यांनी सांगितले . व्हेलेनशिया येथे झालेली सहा देशांची आमंत्रितांची आंतरराष्ट्रीय हॉकी स्पर्धा खेळून मंगळवारी भारतीय संघ मायदेशी परतला . चॅम्पियन्स ट्रॉफीतील दमदार कामगिरीच्या जोरावर भारताने जागतिक क्रमवारीमध्ये पाचवे स्थान मिळवले आहे . ‘‘अथक मेहनत घेतल्यावर खेळाडूंना विश्रांतीची गरज आहे . कारण पुढच्या महिन्यामध्ये ऑलिम्पिक होणार आहे , त्याची तयारीही आम्हाला करायची आहे . पण त्यापूर्वी खेळाडूंना विश्रांती देण्याचे आम्ही ठरवले आहे , ’’ असे ओल्टमन्स म्हणाले . चॅम्पियन्स ट्रॉफीतील कामगिरीचा आम्हाला अभिमान आहे . आम्हाला जो मायदेशात पाठिंबा मिळाला त्याने आम्ही भारावून गेलो आहोत . पण आता आम्हाला ऑलिम्पिकवर लक्ष केंद्रित करण्याची गरज आहे . आता आम्हाला काही दिवसांची विश्रांती देण्यात आली असून काही दिवसांतच ऑलिम्पिकच्या तयारीसाठी आम्ही बंगळुरू येथील भारतीय क्रीडा प्राधिकरणाच्या केंद्रामध्ये दाखल होणार आहोत . – श्रीजेश , भारताचा गोलरक्षक"
sports,"रांची : ' प्रमुख फलंदाज बाद झाल्यानंतर तळातील फलंदाजांनी नांगी टाकतात ' हे वाक्य खोडून काढत भारताच्या तळातील फलंदाजांनी खोडून काढत न्यूझीलंडला आज ( बुधवार ) झुंज दिली . पण चौथ्या एकदिवसीय सामन्यात भारताचा 19 धावांनी पराभव झाला . या विजयासह पाच सामन्यांच्या मालिकेत न्यूझीलंडने 2 - 2 अशी बरोबरी साधली . न्यूझीलंडने भारतासमोर 261 धावांचे लक्ष्य ठेवले होते . भारताचा डाव 241 धावांत संपुष्टात आला . केन विल्यम्सनने नाणेफेक जिंकत फलंदाजी स्वीकारली . या दौऱ्यात सूर हरपलेल्या मार्टिन गुप्टीलसह टॉम लॅथमने धडाक्यात सुरवात केली . या दोघांनी पहिल्या दहा षटकांत 80 धावा चोपल्या होत्या . त्यामुळे कर्णधार महेंद्रसिंह धोनीने दोन्ही बाजूंनी फिरकी गोलंदाजांच्या हाती चेंडू दिला . यामुळे न्यूझीलंडची धावगती कमी झाली . पुन्हा आक्रमक खेळण्याच्या प्रयत्नांत अक्षर पटेलच्या गोलंदाजीवर लॅथमने अजिंक्य रहाणेकडे झेल दिला . त्यानंतर केन विल्यम्सन आणि गुप्टील यांनीही चांगली भागीदारी केली . ही जोडी फुटल्यानंतर न्यूझीलंडकडून मोठ्या भागीदारी झाल्या नाहीत . भारताकडून अमित मिश्राने दोन गडी , तर उमेश यादव , धवल कुलकर्णी , हार्दिक पंड्या , अक्षर पटेल यांनी प्रत्येकी एक गडी बाद केला . या आव्हानाचा पाठलाग करताना भारताची सुरवात खराब झाली . रोहित शर्मा पुन्हा एकदा लवकर बाद झाला . विराट कोहली आणि अजिंक्य रहाणेने चांगली भागीदारी करत डाव सावरला . ईश सोधीच्या गोलंदाजीवर कोहली 45 धावा करून बाद झाला . त्यानंतर धोनीच्या साथीत रहाणेने पुन्हा एकदा भागीदारी रचण्याचा प्रयत्न केला . पण अर्धशतक झळकाविल्यानंतर रहाणेही बाद झाला . त्यानंतर भारताचे प्रमुख फलंदाज काहीही कमाल करू शकले नाहीत . फलंदाजीत बढती मिळालेला अक्षर पटेल , अमित मिश्रा , धवल कुलकर्णी आणि उमेश यादव यांनी चांगली झुंज देत भारताला विजयाच्या जवळ नेले . 49 व्या षटकात आक्रमक फटका मारण्याच्या प्रयत्नांत यादव बाद झाला . संक्षिप्त धावफलकः न्यूझीलंड : 50 षटकांत 7 बाद 260 मार्टिन गुप्टील 72 , टॉम लॅथम 39 , केन विल्यम्सन 41 , रॉस टेलर 35 भारत : 48.4 षटकांत सर्वबाद 241 अजिंक्य रहाणे 57 , रोहित शर्मा 11 , विराट कोहली 45 , महेंद्रसिंह धोनी 11 , अक्षर पटेल 38 , मनीष पांडे 12 , केदार जाधव 0 , हार्दिक पंड्या 9 , अमित मिश्रा 14 , धवल कुलकर्णी नाबाद 25 , उमेश यादव 7"
entertainment,"मुंबई : सनी लिओनीच्या आयुष्यात एक नवीन कोणीतरी आलं आहे . निशा असं तिचं नाव आहे . निशाच्या रुपाने आपलं एक स्वप्न सत्यात उतरलं असून , तिने आपलं पूर्ण आयुष्यच बदलून टाकलंय असं सनीने अभिमानाने सांगते . निशा म्हणजे सनी लिओनीची मुलगी ! होय , या चिमुकलीने सनी लिओनीच्या घरातलं वातावरण पूर्णपणे बदलून टाकलंय . सनी आणि तिचा पती डॅनियल यांनी नुकतेच एका मुलीला दत्तक घेतले आहे . याबद्दल सांगताना सनी म्हणते , मला या गोष्टीचा अविश्वसनीय आनंद होतोय . ती जगातील सर्वांत सुंदर छोटी मुलगी आहे . ती नेहमी खूश आणि स्मितहास्य करत असते . आमच्याबद्दल खूप प्रेम दाखवत असते . तिचे पालक होण्यासाठी तिने आमची निवड केली हे आमचं भाग्य आहे , असं सनी सांगते . माझा आयुष्याकडे पाहण्याचा दृष्टिकोनच बदलला आहे . माझे विचार करण्याचे विषय बदलले आहेत . एक मिनिटही माझा दिवस चांगला जात नसेल तर मी निशाकडे पाहते . ती मला मोठी स्माईल देते आणि सगळं जे काही गैर आहे ते अदृश्य होते . ती आमच्या आयुष्यातील प्रकाश आहे , अशा भावना सनी लिओनीने व्यक्त केल्या . ' ई सकाळ ' वरील इतर महत्त्वाच्या बातम्या : पाकसोबत मैत्री केल्यास काश्मीरमध्ये शांतता नांदेल - अब्दुल्ला महिलेच्या अवयवदानामुळे चार जणांना जीवदान गिरीश महाजनांचा ठेका अन् पोलिस निरीक्षकाची दौलतजादा ! माझ्यावर आरोप करण्यात काहींना आनंद वाटतो - खडसे गुजरात सरकारची ' ब्लू व्हेल ' वर बंदी जुहू येथील इमारतीला आग ; पाच जणांचा मृत्यू ठाणेः कळव्यात महिला पोलिस कॉन्स्टेबलची आत्महत्या जनसागर लोटला दोन्ही देशांचे हित एकातच : नरेंद्र मोदी गणेश विसर्जनादरम्यान राज्यात 16 जणांचा मृत्यू ब्रॅण्डबाजा ! ( ढिंग टांग ! )"
entertainment,"अभिनेत्री कंगना रणौतच्या ‘मणिकर्णिका’ चित्रपटाच्या चित्रिकरणात गेल्या काही दिवसांपासून अनेक विघ्न येत आहेत . काही दिवसांपूर्वीच अभिनेता सोनू सूदनं या चित्रपटाला ऐनवेळी सोडचिठ्ठी दिली . एका महिलेच्या हाताखाली काम करण्यात त्याला कमीपणा वाटतो असा टोला त्यानंतर कंगनानं लगावला होता . सोनूचा पुरुषी अहंकार दुखावला गेला असं खोचक वक्तव्य तिनं केलं होतं . तेव्हा इतके दिवस मौन बाळगून असलेल्या सोनूनं अखेर यावर प्रतिक्रिया दिली आहे . ‘मणिकर्णिका : द क्वीन ऑफ झांशी ‘ या चित्रपटात अभिनयाबरोबरच कंगनानं दिग्दर्शनाची धुरा देखील सांभाळली आहे . पण , सोनूनं हा चित्रपट कंगनाच्या त्रासाला कंटाळून सोडून दिल्याच्या चर्चा सुरू झाल्या . कंगनाला दिग्दर्शनाचा कोणताही अनुभव नाही तेव्हा तिच्या हाताखाली काम करण्यास सोनूनं नकार दिला . मात्र आता सोनूनं यावर स्पष्टीकरण दिलं आहे . पुरुषी अहंकारामुळे मी चित्रपट सोडला हे मानणं चुकीचं आहे . याआधीही मी फराह खानच्या हाताखाली काम केलं आहे . ती पण महिला दिग्दर्शिकाच आहे . त्यामुळे महिलेच्या हाताखाली काम करण्यास मला कोणतीही अडचण नाही . मात्र या चित्रपटाचे दिग्दर्शन दोन व्यक्ती करत आहेत . मला दोन दिग्दर्शकाच्या हाताखाली काम करण्याचा अनुभव नाही . मला ते खटकत होतं म्हणूनच मी चित्रपट सोडला असं स्पष्टीकरण सोनूनं दिलं आहे ."
sports,"भारतीय संघाने सलग दुसऱ्या दिवशी वोडरर्स क्रिकेट मैदानावर जोरकस सराव केला . पहिल्या दोन कसोटी सामन्यातील चुका सुधारण्याचा प्रामाणिक प्रयत्न खेळाडू प्रशिक्षकांच्या मदतीने करत होते . पण खरी कहाणी मला महान माजी फलंदाज सुनील गावसकर कडून ऐकायला मिळाली . गावसकर कहाणी सांगतात तेव्हा प्रसंग डोळ्यासमोर कसा उभा राहतो याची ही कहाणी म्हणजे सुंदर उदाहरण आहे . सुनील गावसकर यांच्याशी भेट झाल्यावर मी सहज प्रश्न विचारला कि तुमची नेल्सन मंडेला बरोबर भेट झाली असेल ना ? "" म्हणजे काय माझ्यासाठी तो क्षण सोनेरी होता "" , गावसकर सांगू लागले . "" आम्हा काही मोजक्या लोकांना नेल्सन मंडेला ह्यांना भेटायची परवानगी मिळाली होती . माझी पत्नी सुद्धा माझ्या सोबत होती . काय व्यक्तिमत्व आहे नेल्सन मंडेला ह्यांचे . फारच प्रेमळ माणूस . . . शांत नम्र . . . खरंच कमाल . आम्ही खरंच भारावून गेलो होतो त्यांना भेटून . त्यांना भारताबद्दल खूप प्रेम आहे . मंडेला गांधीजीना खूप मानत होते ना "" , गावसकर आठवणीत रमत सांगत होते . "" भेटीच्या अंती मी त्यांना भेटून सांगितले कि सर मला काहीतरी स्मृतिचिन्ह हवे आहे तुमच्याकडून या भेटीचे . ते हसले आणि आत गेले . येताना चक्क बॉक्सिंग ग्लोव्हज घालून आले आणि म्हणाले , ' हे ग्लोव्हज मला महान बॉक्सर मोहम्मद अलीने दिले आहेत . . . पण हे मी तुला देणार नाही कारण त्याच्याबद्दल माझ्या काही मोलाच्या स्मृती आहेत . . . तुरुंगात असताना तंदुरुस्त राहण्यासाठी मी बॉक्सिंग ग्लोव्हज घालून शॅडो प्रॅक्टिस करायचो . . . म्हणून हे ग्लोव्हज मी नाही देणार ' डोळे मिचकावत मंडेला म्हणाले आणि परत आत गेले ते मिनिटभर बाहेर आलेच नाहीत . माझ्या काळजात धस्स झाले . मग ते बाहेर आले तेंव्हा त्यांच्या हातात पुस्तक होते ' थेअरी ऑफ मॉरल लाइफ ' . आणि ते पुस्तक त्यांनी मला हाती दिले आणि हसले . जेव्हा मी ते पुस्तक उघडून बघितले तेंव्हा नेल्सन मंडेलांनी खास माझ्यासाठी संदेश लिहून सही करून दिली होती . मी धान्य झालो . म्हणून म्हणालो ना तो क्षण सोनेरी होता . बाकीचे सगळे म्हणत होते कि मला मस्त स्मृतिचिन्ह मिळाले तेव्हा मी त्यांना म्हणालो कि विचारल्याशिवाय काही मिळत नाही . धीटपणा करून विनंती करता यायला पाहिजे "" , सुनील गावसकर आठवणीत रमताना भारावून जाऊन सांगून गेले . सुनील गावसकरांनी दिलेल्या सल्ल्याचा लगेच सुयोग्य वापर करत मी त्यांना विनंती केल्यावर त्यांनी मंडेलांनी सही करून संदेश लिहिलेल्या त्या पानाचा फोटो मला दिला तो सोबत देतो आहे ."
sports,"क्रिकेट विश्वात हल्ली प्रत्येक सामन्यात नवनवे विक्रम रचले जातात , तर जुने विक्रम मोडले जातात . हल्ली ट्वेन्टी - २० क्रिकेटला सर्वाधिक लोकप्रियता मिळाली आहे . तीन तासांत झटपट क्रिकेटचा रोमांचक आनंद देणारा हा प्रकार घड्याळाच्या काट्यावर धावणाऱया लोकांना सर्वार्थाने आपलासा वाटू लागला . कसोटी आणि एकदिवसीय सामन्याचा आनंद घेण्यासाठी जवळपास पूर्ण दिवसच द्यावा लागतो . पण ट्वेन्टी - २० मध्ये केवळ तीन तासांचा वेळ खर्ची होतो आणि त्यात चुरशीच्या लढतीचा रोमांच पाहायला मिळतो . एकाच दगडात दोन उद्देश साध्य होत असल्याने क्रिकेट रसिकांचा ओढा ट्वेन्टी - २०कडे वाढला . भारतीय संघाने मात्र क्रिकेटच्या तिन्ही प्रकारात आपले वर्चस्व कायम राखले . महेंद्रसिंग धोनीने भारताला कसोटी क्रमवारीत अव्वल स्थान गाठून दिले , तर एकदिवसीय आणि ट्वेन्टी - २० मध्ये संघ अनुक्रमे तिसऱया व दुसऱया स्थानावर आहे . धोनीच्या भरवशाच्या फलंदाजीने भारतीय संघाने अनेक सामने जिंकले आहेत . भारताचा सर्वात यशस्वी कर्णधार ठरलेल्या धोनीने क्रिकेटविश्वात एक फलंदाज म्हणून मॅच विनर अशी ओळख निर्माण केली . क्रमवारीत अनेकदा सहाव्या स्थानावर फलंदाजीला येऊनही धोनीने केव्हाच दबावाखाली फलंदाजी केली नाही . ट्वेन्टी - २० करिअरमध्ये धोनीच्या नावावर तर एका अनोख्या विक्रमाची नोंद आहे . ट्वेन्टी - २० विश्वात गेल्या ११ वर्षात धोनी एकदाही शून्यावर बाद झालेला नाही . धोनी ट्वेन्टी - २० क्रिकेटमध्ये याआधी २००६ साली द . आफ्रिकेविरुद्ध शून्यावर बाद झाला होता . यानंतर धोनीने एकूण ६४ ट्वेन्टी - २० सामने खेळले आणि यात धोनी एकदाही शून्यावर बाद झालेला नाही . याशिवाय , ट्वेन्टी - २० क्रिकेटमध्ये यष्टीरक्षण करताना धोनीने सर्वाधिक विकेट्स घेतल्याचाही पराक्रम केला आहे . धोनीने आजवर ६३ वेळा स्टम्पिंग केले आहे , यात ४१ झेल आणि २२ स्टम्पिंग्सचा समावेश आहे ."
entertainment,"अभिनेत्री कंगना रणौतच्या अडचणीत दिवसेंदिवस वाढ होताना दिसत आहे . हृतिक - कंगनाचा वाद आता सर्वश्रुत आहे . कंगनाने ‘आप की अदालत’ या कार्यक्रमात हृतिक रोशनवर केलेल्या आरोपांनंतर बऱ्याच दिवसांनी हृतिकने या विषयावरील मौन सोडले . वृत्तवाहिनींना दिलेल्या मुलाखतींमध्ये त्याने त्याची बाजू मांडली . बॉलिवूडमधील अनेक कलाकारांनीही त्याला साथ दिली . कंगनाने तिच्या मुलाखतीत पूर्वाश्रमीचा प्रियकर आदित्य पांचोलीवरही शोषणाचा आरोप केला होता . याविरोधात आदित्य आणि त्याची पत्नी झरीना वहाबने मिळून तिला मानहानीची नोटीस पाठवली होती . या नोटिशीला कंगनाच्या वकीलाने उत्तरही दिले होते . मात्र त्या उत्तराने समाधान न झाल्याने आता कंगनाविरोधात मानहानीचा दावा दाखल करण्याच्या सूचना आदित्यने त्याच्या वकिलांना दिल्या आहेत . कंगनाचे वकील रिझवान सिद्दीकी यांनी नोटिशीला उत्तर दिले होते . २००७ पासूनच कंगनाने विविध प्रसारमाध्यमांमध्ये तिच्या वैयक्तिक अनुभवांविषयी बेधडकपणे वक्तव्ये केली आहेत , हे स्पष्ट करत वृत्तपत्राची काही कात्रणेही जोडली होती . या उत्तराने समाधान न झालेल्या आदित्यने ‘स्पॉटबॉय ई’ या वेबसाइटला दिलेल्या मुलाखतीत म्हटले की , ‘माझ्या नोटिशीला हे काही उत्तर नाही . राष्ट्रीय वाहिनीवर मला बदनाम करण्याचा अधिकार कंगनाला नाही . ’ तिच्याविरोधात मानहानीचा दावा दाखल करण्याचा निर्णय आदित्यने घेतला आहे . त्यामुळे आता कंगनाच्या अडचणीत आणखी वाढ होणार हे नक्की . वाचा : अनुष्काच्या क्लोथिंग ब्रँडने चायनीज वेबसाइटवरून डिझाइन्स केले कॉपी ? रजत शर्मा यांना दिलेल्या मुलाखतीत कंगनाने आदित्यवर गंभीर आरोप केले होते . बॉलिवूडमधील स्ट्रगलिंगच्या काळात कंगना त्याच्यासोबत रिलेशनशिपमध्ये होती . आदित्यने मला घरात डांबून ठेवून माझे शोषण केले असा आरोप तिने यावेळी केला होता ."
